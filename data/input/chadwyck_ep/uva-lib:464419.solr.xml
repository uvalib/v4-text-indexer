<?xml version="1.0" encoding="UTF-8"?>
<add>
   <doc>
      <field name="author_display">The Clarendon Press</field>
      <field name="author_facet">The Clarendon Press</field>
      <field name="author_sort_facet">the clarendon press</field>
      <field name="author_text">The Clarendon Press</field>
      <field name="composition_era_facet">20th Century</field>
      <field name="composition_era_facet">1920's</field>
      <field name="content_model_facet">text</field>
      <field name="content_type_facet">TEI</field>
      <field name="datafile_name_display">/FedoraRepo/text/chadwyck_ep/uvaGenText/tei/chep_1.1973.xml</field>
      <field name="date_indexed_facet">201909240352</field>
      <field name="date_text">1924</field>
      <field name="digital_collection_facet">UVa Text Collection</field>
      <field name="digital_collection_text">UVa Text Collection</field>
      <field name="digital_collection_facet">Chadwyck-Healey English Poetry</field>
      <field name="digital_collection_text">Chadwyck-Healey English Poetry</field>
      <field name="format_facet">Document</field>
      <field name="format_facet">Online</field>
      <field name="id">uva-lib:464419</field>
      <field name="language_facet">English</field>
      <field name="language_facet">Italian</field>
      <field name="language_facet">Latin</field>
      <field name="main_title_display">Religious Lyrics of the XIVth Century</field>
      <field name="repository_address_display">http://fedora-prod01.lib.virginia.edu:8080/fedora/get</field>
      <field name="shadowed_location_facet">VISIBLE</field>
      <field name="source_facet">Digital Library</field>
      <field name="subject_facet">English poetry -- 20th century</field>
      <field name="subject_text">English poetry -- 20th century</field>
      <field name="title_display">Religious Lyrics of the XIVth Century</field>
      <field name="title_facet">religious lyrics of the xivth century</field>
      <field name="title_sort_facet">religious lyrics of the xivth century</field>
      <field name="title_text">Religious Lyrics of the XIVth Century</field>
      <field name="year_display">1924</field>
      <field name="year_facet">1924</field>
      <field name="year_multisort_i">1924</field>
      <field name="admin_meta_file_display">&lt;?xml version="1.0" encoding="UTF-8" ?&gt;</field>
      <field name="admin_meta_file_display">&lt;!DOCTYPE adminmeta</field>
      <field name="admin_meta_file_display">SYSTEM "http://text.lib.virginia.edu/dtd/admin/adminmeta.dtd"&gt;</field>
      <field name="admin_meta_file_display">&lt;adminmeta&gt;</field>
      <field name="admin_meta_file_display">&lt;pid&gt;uva-lib:464419&lt;/pid&gt;</field>
      <field name="admin_meta_file_display">&lt;adminrights&gt;</field>
      <field name="admin_meta_file_display">&lt;policy&gt;</field>
      <field name="admin_meta_file_display">&lt;access&gt;viva&lt;/access&gt;</field>
      <field name="admin_meta_file_display">&lt;/policy&gt;</field>
      <field name="admin_meta_file_display">&lt;/adminrights&gt;</field>
      <field name="admin_meta_file_display">&lt;technical&gt;</field>
      <field name="admin_meta_file_display">&lt;text&gt;</field>
      <field name="admin_meta_file_display">&lt;character encoding="UTF-8"/&gt;</field>
      <field name="admin_meta_file_display">&lt;mimetype&gt;text/xml&lt;/mimetype&gt;</field>
      <field name="admin_meta_file_display">&lt;markup&gt;</field>
      <field name="admin_meta_file_display">&lt;encoding label="xml" version="1.0"/&gt;</field>
      <field name="admin_meta_file_display">&lt;base label="TEI.2" type="DTD" version="P4" href="http://text.lib.virginia.edu/dtd/tei/tei-p4/tei2.dtd"&gt;</field>
      <field name="admin_meta_file_display">&lt;localmodification label="TEI.extensions.dtd" href="http://text.lib.virginia.edu/dtd/tei/uva-dl-tei/uva-dl-tei.dtd"/&gt;</field>
      <field name="admin_meta_file_display">&lt;localmodification label="TEI.extensions.ent" href="http://text.lib.virginia.edu/dtd/tei/uva-dl-tei/uva-dl-tei.ent"/&gt;</field>
      <field name="admin_meta_file_display">&lt;/base&gt;</field>
      <field name="admin_meta_file_display">&lt;/markup&gt;</field>
      <field name="admin_meta_file_display">&lt;/text&gt;</field>
      <field name="admin_meta_file_display">&lt;/technical&gt;</field>
      <field name="admin_meta_file_display">&lt;/adminmeta&gt;</field>
      <field name="desc_meta_file_display">&lt;?xml version="1.0" encoding="US-ASCII"?&gt;</field>
      <field name="desc_meta_file_display">&lt;!DOCTYPE descmeta</field>
      <field name="desc_meta_file_display">SYSTEM "http://text.lib.virginia.edu/dtd/descmeta/descmeta.dtd"&gt;</field>
      <field name="desc_meta_file_display">&lt;descmeta&gt;</field>
      <field name="desc_meta_file_display">&lt;pid&gt;uva-lib:464419&lt;/pid&gt;</field>
      <field name="desc_meta_file_display">&lt;mediatype type="text"&gt;</field>
      <field name="desc_meta_file_display">&lt;form scheme="uva-form"&gt;monograph&lt;/form&gt;</field>
      <field name="desc_meta_file_display">&lt;/mediatype&gt;</field>
      <field name="desc_meta_file_display">&lt;presentation&gt;</field>
      <field name="desc_meta_file_display">&lt;displayAgent/&gt;</field>
      <field name="desc_meta_file_display">&lt;sortAgent/&gt;</field>
      <field name="desc_meta_file_display">&lt;displayTitle&gt;Religious Lyrics of the XIVth Century&lt;/displayTitle&gt;</field>
      <field name="desc_meta_file_display">&lt;sortTitle&gt;religious lyrics of the xivth century&lt;/sortTitle&gt;</field>
      <field name="desc_meta_file_display">&lt;displayDate&gt;1924&lt;/displayDate&gt;</field>
      <field name="desc_meta_file_display">&lt;sortDate&gt;1924&lt;/sortDate&gt;</field>
      <field name="desc_meta_file_display">&lt;/presentation&gt;</field>
      <field name="desc_meta_file_display">&lt;title type="main"&gt;Religious Lyrics of the XIVth Century&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;Oxford&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;The Clarendon Press&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="publication"&gt;</field>
      <field name="desc_meta_file_display">&lt;date&gt;1924&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;identifier type="UVa Virgo ID"/&gt;</field>
      <field name="desc_meta_file_display">&lt;identifier type="UVa Title Control Number"&gt;chp2499&lt;/identifier&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;eng&lt;/language&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;ita&lt;/language&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;lat&lt;/language&gt;</field>
      <field name="desc_meta_file_display">&lt;physdesc type="extent"&gt;xxii, 358 p.&lt;/physdesc&gt;</field>
      <field name="desc_meta_file_display">&lt;subject scheme="LCSH"&gt;English poetry -- 20th century&lt;/subject&gt;</field>
      <field name="desc_meta_file_display">&lt;covtime&gt;</field>
      <field name="desc_meta_file_display">&lt;timeinterval&gt;20th century&lt;/timeinterval&gt;</field>
      <field name="desc_meta_file_display">&lt;/covtime&gt;</field>
      <field name="desc_meta_file_display">&lt;surrogate&gt;</field>
      <field name="desc_meta_file_display">&lt;mediatype type="text"/&gt;</field>
      <field name="desc_meta_file_display">&lt;mimetype&gt;text/xml&lt;/mimetype&gt;</field>
      <field name="desc_meta_file_display">&lt;title type="main"&gt;Religious Lyrics of the XIVth Century&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;Cambridge, England&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;Chadwyck-Healey Ltd.&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="creation"&gt;</field>
      <field name="desc_meta_file_display">&lt;date&gt;1994&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;rights type="copyright"&gt;Copyright©1994 Chadwyck-Healey Inc.&lt;/rights&gt;</field>
      <field name="desc_meta_file_display">&lt;rights type="access"&gt;Accessible to VIVA community only&lt;/rights&gt;</field>
      <field name="desc_meta_file_display">&lt;physdesc type="extent"&gt;ca. 441 kilobytes&lt;/physdesc&gt;</field>
      <field name="desc_meta_file_display">&lt;description type="note"&gt;Preliminaries, introductory and most editorial matter omitted.&lt;/description&gt;</field>
      <field name="desc_meta_file_display">&lt;description type="note"&gt;Middle English lyrics and ballads.&lt;/description&gt;</field>
      <field name="desc_meta_file_display">&lt;/surrogate&gt;</field>
      <field name="desc_meta_file_display">&lt;relationships&gt;</field>
      <field name="desc_meta_file_display">&lt;set code="UVA-LIB-Text"/&gt;</field>
      <field name="desc_meta_file_display">&lt;set code="CH-EnglPoetry"/&gt;</field>
      <field name="desc_meta_file_display">&lt;/relationships&gt;</field>
      <field name="desc_meta_file_display">&lt;/descmeta&gt;</field>
      <field name="fulltext">[LYRICS OF THE BEGINNING OF THE CENTURY.] 1. Candet Nudatum Pectus. A. Durham Cathedral MS. A. III. 12. Wyth was hys nakede brest and red of blod hys syde, Bleye was his fair handled, his wund dop ant wide, And his arms ystreith hey up-hon þe rode; On fif studes on his body þe stremes ran o blode. B. MS. Bodley 42. Wit was his nakede brest and red of blod his side, Blod was his faire neb, his wnden depe an uide, starke waren his armes hi-spred op-on þe rode; In fif steden an his bodi stremes hurne of blode. 2. Respice in Faciem Christi. A. Shorter version: MS. Bodley 42. Loke man to iesu crist hi-neiled an þo rode, and hi-þic? his nakede bodi red hi-maked mid blode; his reg mid scurge i-suunge, his heued þornes prikede, þo nailes in him stikede. þuend and trend þi lordes bodi, þurch wam þu art i-boruhe, þer þu mit hi-uinde blode an sorue. B. Longer version: St. John's Coll. Camb. MS. 15. Loke to þi louerd, man, þar hanget he a rode, and wep hyf þo mist terres al of blode. Vor loke hu his heued biis mid þornes bi-wnde, and to his neb so bispet and to þe spere-wnde. Faluet his feyre luer, and delewet his sicte, drowepet his hendi bodi þat on rode biis itiht. Blickied his brest nacked and bledet hiis side, stiuiet hiis arms þat istreid beð so wide. Loke to þe nailes on honde and on fete, hu þe stremes hurned of þat blod suete. Bigin at his molde and loke to his to, ne saltu no wit vinde bute anguisse and wo. 3. Think, Man, of my Hard Stundes. MS. Royal 12. E. i. Þenc man of min harde stundes; þenc of mine harde wndes. Man, þu haue þine þout one me, þenc hou dere i bouthe þe; I let me nailen to þe tre— hardere deth ne mai non ben— þenc, man, al hit was for þe. I gaf mi fles, i gaf mi blod, for þe me let i-don on rod, Vt of mi side ern þe flod; I þoled hit al wid milde mod— Man, hit [was] al for þi god. Mine peines weren harde and stronge, Mi moder þouth es swiþe longe: þenc, man, er þu do þi sinne, Wath i þolede for man-kinne; Min harde deth þe shal don blinne. 4. Look to Me on the Cross. New Coll. Oxford MS. 88. Man and wyman, loket to me, u michel pine ich þolede for þe; loke up-one mi rig, u sore ich was i-biten; loke to mi side, wat Blode ich haue i-leten. mine uet an mine honden nailed beth to þe rode; of þe þornes prikung min hiued urnth a blode. fram side to side, fro hiued to þe fot, turn mi bodi abuten, oueral þu findest blod. man, þin hurte, þin hurte, þu turne to me, for þe vif wndes þe ich tholede for þe. 5. Thole a Little! New Coll. Oxford MS. 88. Louerd, þu clepedest me an ich nagt ne ansuarede þe Bute wordes scloe and sclepie: ‘þole yet! þole a litel!’ Bute ‘yiet’ and ‘yiet’ was endelis, and ‘þole a litel’ a long wey is.</field>
      <field name="fulltext">[HYMNS BY FRIAR WILLIAM HEREBERT (d.1333), FROM PHILLIPPS MS. 8336.]Poems 6–11 have been reproduced elsewhere in English Poetry. 12. Hostis Herodes impie. Phillipps 8336. Herodes, þou wykked fo, whar-of ys þy dredinge? And why art þou so sore agast of cristes to-cominge? Ne reueth he nouth erthlich god þat maketh ous heuene kynges. Þe kynges wenden here way and foleweden þe sterre, And sothfast ly?th wyth sterre-lyth souhten vrom so verre, And sheuden wel þat he ys god in gold and stor and mirre. Crist y-cleped heuene lomb so com to seynt Ion And of hym was y-was?e þat sunne nadde non, To halewen our vollouth water þat sunne hauet uordon. A newe myhte he cudde þer he was at a feste: He made vulle wyth shyr water six cannes by þe leste, Bote þe water turnde in-to wyn þorou crystes oune heste. Wele, Louerd, boe myd þe, þat shewedest þe to-day Wyth þe uader and þe holy gost wythouten ende-day. 13. Vexilla Regis prodeunt. Phillipps 8336. Þe kynges baneres beth forth y-lad, Þe rode tokne is nou to-sprad, Whar he þat wrouth hauet al monkunne, An-honged was uor oure sunne. Þer he was wounded and vurst y-swonge, Wyth sharpe spere to herte y-stonge, To wass?en ous of sunne clene, Water and blod þer ronne at ene. Y-voluuld ys Davidþes sawe, Þat soth was prophete of þe olde lawe, Þat sayde: ‘men ?e mowen y-se Hou godes trone ys rode tre.’ Ha, troe! þat art so vayr y-kud, And wyth kynges pourpre y-shrud, Of wourþy stok y-kore þou were, Þat so holy limes op-bere. Blessed be þou þat hauest y-bore Þe wordles raunsoun þat was uor-lore; Þou art y-maked crystes weye, Þorou þe he tok of helle preye. Ha, croyz! myn hope, onliche my trust, Þe nouþe ich grete wyth al my lust! Þe mylde sped in rithfolnesse To sunfole men sheu milsfolnesse, A god, þe hey?e trinite, Alle gostes hery?e þe! Hoem þat þou bouhtest on rode troe, Hoere wyssere euermore þou boe. Amen. 14. Gloria Laus et Honor. Phillipps 8336. Wele, heri?yng, and worshype boe to crist þat doere ous bouhte, To wham gradden osanna chyldren clene of þoute. Þou art kyng of israel and of Davidþes kunne, Blessed kyng, þat comest tyl ous wyþoute wem of sunne. Al þat ys in heuene þe hery?eth under on, And al þyn ouwe hondewerk and euch dedlych mon. Þe volk of gywes wyth bowes comen a?eynest þe, And woe wyht boedes and wyth song Moeketh ous to þe. Hoe kepten þe wyth wors?yping a?eynst þou shuldest dey?e, And woe syngeth to þy worshipe in trone þat sittest hey?e. Hoere wyl and here moekynge þou nome þo to þonk; Queme þe þoenne, mylsful Kyng, oure ofringe of þys song. Wele, heriing and worshipe boe, &amp;c. 15. Popule meus quid feci tibi? Phillipps 8336. My volk, what habbe y do þe Oþer in what þyng toened þe? Gyn nouþe and onswere þou me: Vor vrom egypte ich ladde þe, Þou me ledest to rode troe. My volk, what habbe y do þe? &amp;c. Þorou wyldernesse ich ladde þe, And uourty ?er bihedde þe, And aungeles bred ich ?af to þe, And in-to reste ich brouhte þe. My volk, what habbe y do þe? &amp;c. What more shulde ich hauen y-don Þat þou ne hauest nouth under-uon? My volk, what habbe y do þe? Ich þe vedde and shrudde þe; And þou wyth eysyl drinkest to me, And wyth spere styngest me. My volk, what &amp;c. Ich egypte boeth uor þe, And hoere tem y shlou uor þe. My volk, &amp;c. Ich delede þe see uor þe, And pharaon dreynte uor þe; And þou to princes sullest me. My volk, &amp;c. In bem of cloude ich ladde þe; And to pylate þou ledest me. My volk, &amp;c. Wyth aungeles mete ich uedde þe; And þou bufetest and scourgest me. My volk, &amp;c. Of þe ston ich dronk to þe; And þou wyth galle drincst to me. My volk, &amp;c. Kynges of chanaan ich uor þe boet; And þou betest myn heved wyþ roed. My volk, &amp;c. Ich ?af the croune of kynedom; And þou me ?yfst a croune of þorn. My volk, &amp;c. Ich muchel worshype doede to þe; And þou me hongest on rode troe. My volk, &amp;c. 16. An Orison to the Blessed Virgin. Phillipps 8336. Þou wommon boute uere Þyn oune uader bere. Gret wonder þys was Þat on wommon was moder To uader and hyre broþer— So neuer oþer nas. Þou my suster and moder And þy sone my broþer— Who shulde þoenne drede? Who-so hauet þe kyng to broder And ek þe quene to moder Wel auhte uor to spede. Dame, suster and moder, Say þy sone my broþer, Þat ys domes-mon, Þat uor þe þat hym bere, To me boe debonere— My robe he haueth opon. Soethþe he my robe tok Also ich finde in bok He ys to me y-bounde; And helpe he wole ich wot, Vor loue þe chartre wrot, Þe enke orn of hys wounde. Ich take to wytnessinge Þe spere and þe crounynge, Þe nayles and þe rode, Þat he þat ys so cunde, Þys euer haueth in munde, Þat bouhte ous wyth hys blode. When þou ?eue hym my wede, Dame, help at þe noede Ich wot þou myth uol wel, Þat uor no wreched gult Ich boe to helle y-pult— To þe ich make apel. Nou, dame, ich þe byseche At þylke day of wreche Boe by þy sones trone, When sunne shal boen souht In werk in word in þouht, And spek uor me þou one. When ich mot nede apere Vor mine gultes here To-uore þe domes-mon, Suster, boe þer my uere And make hym debonere, Þat mi robe haueth opon. Vor habbe ich þe and hym Þat markes berþ wyþ hym Þat charite him tok— Þe woundes al blody, Þe toknes of mercy Ase techeþ holy bok— Þarf me noþing drede, Sathan shal nout spede Wyþ wrenches ne wyþ crok. Amen. 17. Aue Maris Stella. Phillipps 8336. Heyl, leuedy, se-stoerre bryht, Godes moder, edy wyht, Mayden euer vurst and late Of heueneriche sely ?ate, Þylk aue þat þou vonge in spel Of þe aungeles mouhþ kald Gabriel. In gryht ous sette and shyld vrom shome, Þat turnst abakward eues nome, Gulty monnes bond vnbynd, Bryng lyht tyl hoem þat boeth blynd, Put vrom ous oure sunne And ern ous alle wynne. Shou þat þou art moder one, And he vor þe take oure bone Þat vor ous þy chyld by-com And of þe oure kunde nom. Mayde one þou were myd chylde Among alle so mylde. Of sinne ous quite on haste And make ous meoke and chaste, Lyf þou ?yf ous clene, Wey syker ous ?arke and lene Þat we iesus y-soe And euer blyþe boe. To uader, cryst and holy gost beo þonk and heryinge; To þreo persones and o god, o menske and worshypinge. 18. Veni creator spiritus. Phillipps 8336. Com, shuppere holy gost, of-seth oure þouhtes; Vul wyth grace of heuene heortes þat þu wroughtest, Þou þat art cleped uor-spekere and ?yft vrom god y-send, Welle of lyf, vur, charite and gostlych oynement. Þou ?yfst þe seuene ?yftes, þou vinger of godes honde, Þou makest tonge of vles?e speke leodene of uche londe. Tend lyht in oure wyttes, in our heortes loue, Þer oure body is leoþe-wok ?yf strengþe vrom aboue. Shyld ous from þe veonde and ?yf ous gryth anon, Þat woe wyten ous vrom sunne þorou þe lodes-mon. Of þe uader and þe sone þou ?yf ous knoulechinge, To leue þat uul of boþe þou euer boe louinge. Woele to þe uader and to þe sone þat vrom deth aros, And also to þe holy gost ay boe worshipe and los. 19. Alma redemptoris mater. Phillipps 8336. Holy moder, þat bere cryst buggere of monkunde, Þou art ?at of heuene blisse Þat prest wey ?yfst and bunde. Þou sterre of se rer op þe uolk Þat rysing haueht in munde. In þe þou bere þyn holy uader, Þat mayden were after and raþer, Whar-of so wondreth kunde. Of gabrieles mouþe / þou uonge þylke ‘Aue’; Lesne ous of sunne nouþe, / so woe bisecheth þe. Amen. 20. Conditor alme siderum. Phillipps 8336. Holy wrouhte of sterres brryht, Of ryht byleue ay lastyng lyht, Crist, þat bouhtest mon wyth fyht, Her þe bone of moeke wyht! Þou hédest ruþe of wordl vorlore Þorou deth of sunfol rote; Þou sauuedest monkun, þeruore, to gulty ?eue bote. Toward þe wordles ende Þy wylle was t'alende In on maydenes bour; Ase spouse of chaumbre al-one Out of þat clene wone Þou come t'oure honour. To whas stronge myhtes Knoen of alle wyhtes Bendeth hoem ymone, Of heuene and ek of eorþe, And knoulecheth hym wourþe Vor bouwen to hym one. Holy god, woe byddeth þe Þat shalt þys wordle deme, Vrom oure fykel fohes spere, Þou þylke tyme ous ?eme. Herying, worshype, myhte, and weole to uader and þe sone! And also to þe holy gost, and euer myd heom wone! 21. Christe redemptor omnium. Phillipps 8336. Cryst, buggere of alle ycoren, þe uadres olpy sone, On to-uoren ey gynnyng boren ouer alle speche and wone, þou lyht, þou uaderes bryhtnesse, þou trust and hope of alle, Lust what þy volk þorou-out þe wordl to þe byddeth and kalle. Wrouhte of oure hele, nou haue in þyne munde þat of o mayde wemles þou toke oure kunde. Þys day berth wytnesse þat noeweth uche ?er, þat-ou alyhtest vrom þe uader— of sunne make ous sker. Hym hoeuene and oerþe and wylde se and al þat ys þer-on, Wrouhte, of þy comynge hereth wyth blisfol ron. And woe nomliche þat boeth bouht wyth þyn holy blod Vor þys day singeth a neowe song and makeþ blisfol mod: Weole louerd beo wyth þe, y-boren of o may, Wyth uader and þe holy gost Wyþouten ende-day. Amen. 22. Tu Rex glorie Christe. Phillipps 8336. Þou kyng of woele and blisse, louerd iesu crist, Þou uaderes sone of heuene, þat neuer ende bist, Þou, uor to sauue monkunne þat þou haddest whrout, A Moeke maydes wombe þou ne shonedest nouht; Þou þat ouercóme þe bitter dethes stunchg, Þou openedest hoeuene-ryche to ryth byleues þrunchg; Þou sist in godes ryth hond in þy uaderes blisse; Þou shalt comen to demen ous, woe leueth al to wysse; Þe þoenne woe byddeth help ous wham þou hauest y-wrouth, Whóm wyþ þy doerewourþe blod on rode hauest y-bouth. Þe þoenne woe bysecheth, help ous þyn oune hyne, Whom wyth þy derewourþe blod hast bouth vrom helle pyne. Amen. 23. Make Ready for the Long Journey. Phillipps 8336. Bysoeth ?ou in þys ylke lyf Of lyflode in þat oþer lyf. Soethþe mon shal hoenne wende And nede dé?en at þen ende, And wonyen he not whare, God ys þat he trusse hys pak And tymliche pute hys stor in sak Þat not when hoenne váre. Oeuch mon þenche uor to spede Þat he ne loese þe grete mede Þat god ous dythte ?áre. Þys lyf nys bote sorewe away, Ounneþe ys mon glad-uol o day, vor sorewe and toene and káre; Mon wyth sorewe is uurst ybore, And eft wyth sorewe rend and tore, ?yf he ryth þencþ of hys wáre, Oeuch mon, etc. What ys lordshype and heynesse, What helpth katel and rychesse? Gold and soeluer awey shal uáre, Þy gost shal wonye þou ne wost nout where, Þy body worth wounde in grete oþer here, Of oþer þyng þou worst al báre. Oeuch mon, etc. By-þench, mon, ?oerne on oeuche wyse Er þou boe brouht to þylke asyse, On what þou shalt truste þáre. What god þou hauest mon here ydon Prest þer þou shalt ounder-uon, Elles euer þou worst in káre. Oeuch mon, etc. Boe mon ?ong oþer boe he old, Non so strong ne wel y-told Þat hoennes ne mot fare. Deth is hud, mon, in þy gloue, Wyth derne dunt þat shal he proue and smyte þou nost wháre. Oeuch mon, etc. To-uore þe deth ys betere o dede Þen after téne, and more of mede, and more quencheth kare: Boe monnes wyttes hym byreued, Hys eyen blynd, hys eren deued, Þe cofres bóeth al bare. Oeuch mon, etc. Boe þe gost urom body reued, Þe bernes sone shulle boen sheued, Ne shal me noþyng spáre, Boe þe body wyth groeth byweued, Þe soule sone shal boe leued, Alas! of froendes báre. Oeuch mon, etc. 24. Iesu Nostra Redempcio. Phillipps 8336. Iesu our raunsoun, Loue and longynge, Louerd god almyhti, Whrouhte of alle þinge, Vlesh þou nóme and mon bicome in times endinge. What milsfolnesse awalde þe þat oure sunnes bere, So bitter deth to þolien, urom sunne ous uor t'arere? Helle clos þou þorledest and bouhtest þine of bonde; Wyht gret nobleye þou op-steye To þy uader ryht honde. Þylke mylse nede þe ta welde oure wyckenesse Wyth þy mercy, and vul ous ay wyth þy nebshaftes blisse. Þou boe nou oure ioie, þat shalt boen oure mede, And oure woele ay boe in þe þat shalt ous wyth þe nede. 25. Quis est iste qui uenit de Edom? Phillipps 8336. What ys he, þys lordling þat cometh vrom þe vyht Wyth blod-rede wede so grysliche ydyht, So vayre y-coyntised, so semlich in syht, So styflyche ?ongeþ, so douhti a knyht? Ich hyt am, Ich hyt am, þat ne speke bote ryht, Chaunpyoun to helen monkunde in vyht. Why þoenne ys þy schroud red wyth blod al y-meind, Ase troddares in wrynge wyth most al by-spreynd? Þe wrynge ich habbe y-trodded al mysulf on, And of al monkunde ne was non oþer won. Ich hoem habbe y-trodded in wreþe and in grome, And al my wede ys by-spreynd wyth hoere blod ysome, And al my robe y-uuled to hoere grete shome. Þe day of þylke wreche leueth in my þouht, Þe ?er of medes ?eldyng ne uor?et ich nouht. Ich loked al aboute som helpynge mon, Ich souhte al þe route bote help nas þer non. Hyt was myn oune strengþe þat þys bóte wrouhte, Myn owe Douhtynesse þat help þer me brouhte. On Godes mylsfolnesse ich wole by-þenche me, And heryen hym in alle þyng þat he ?eldeth me. In epistola que legitur feria 4? maioris ebdomade non est plus. Ich habbe y-trodded þe uolk in wrethe and in grome, Adreynt al wyth shennesse, y-drawe doun wyth shome. Istud est de integro textu libri [cf. Isa. 63. 6] sed non est de Epistola.</field>
      <field name="fulltext">[MISCELLANEOUS LYRICS BEFORE 1350.] 26. An Orison of the Five Joys. St. John's Coll. Camb. MS. 256. Heyl be þou, marie, milde quene of heuene! Blessed be þi name &amp; god it is to neuene. To þe i mene mi mone, i preie þou her mi steuene, Ne let me neuere deie in none of þe sennes seuene. Aue maria gracia plena dominus tecum. Heil, seinte marie, quene cortas &amp; hende! For þe ioye þat þou haddest wan crist þe aungel sende; &amp; seide þat þe holi gost scholde in þi bodi wende, Þou bring me out of sinne &amp; schuld me fram þe fende. Aue maria gracia plena dominus tecum. Ioyful was þin herte with-outen eni drede Wan ihesu crist was of þe boren fayrest of alle þede, &amp; þou mayde bi-fore &amp; after as we in bok rede; Lefdi for þat ioie þou helpe me at nede. Aue maria gracia plena dominus tecum. Ladi, ful of grace, gladful was þi chere Wan ihesu crist fram deþ aros þat was þe lef &amp; dere; Ladi, for þe loue of him þat lay þin herte nere, Help me out of senne þer wile þat i am here. Aue maria gracia plena dominus tecum. Ladi, ful of my?te, mek &amp; milde of mode, For þe loue of swe[te] ihesu þat don was on þe rode, &amp; for his woundes fiue þat runnen alle a-blode, Þou help me out of senne, ladi fayr &amp; gode. Aue maria gracia plena dominus tecum. Ladi, seinte marie, fair &amp; goud &amp; swete, For þe loue of þe teres þat þi-se[l]f lete Wan þou seye ihesu crist nayled hond &amp; fete, Þou ?eue me grace in herte my sennes for to bete. Aue maria gracia plena dominus tecum. In counsayl þou art best, &amp; trewe in alle nede, to sinful men wel prest &amp; redi in goud dede. Ladi, for þe loue of him þou seye on rode blede, Þou help me now &amp; euere &amp; saue me at þe nede. Aue maria gracia plena dominus tecum. Ladi, flour of alle, so rose in erber red, To þe i crie &amp; calle, to þe i make my bed; Þou be in stude &amp; stalle þer i draue to ded; Let me neuere falle in hondes of þe qued. Aue maria gracia plena dominus tecum. Marie, for þat swete ioie þat þou were þan inne Wan þou seie ihesu crist, flour of al mankinne, Steye vp to heuene þer ioye is euere inne, Of bale be þou mi bote &amp; bring me out of sinne. Aue maria gracia plena dominus tecum. Marie, for þat swe[te] ioye wan þou fram erþe was tan, In-to þe blisse of heuene with aungeles mani an, &amp; i-set bi swete ihesu in fel &amp; flecsch &amp; ban, Þou bringe me to ioyes þat neuere schal be gon. Aue maria gracia plena dominus tecum. Marie, ful in grace, þat sittest in trone, now i þe biseche þou graunte me mi bone: Ihesu to loue &amp; drede, my lif t'amende sone, &amp; bringe me to þat heye kyng þat weldeþ sune &amp; mone. Aue maria gracia plena dominus tecum. For þi ioies fiue, ladi fair &amp; bry?t, &amp; for þi mayden-hede &amp; þi moche my?t, Þou helpe me to come in-to þa iche ly?t Þer ioye is with-oute ende &amp; day viþote ny?t. Aue maria gracia plena dominus tecum. Ladi, seynte marie, ?if þat þi wille were, As þou art ful of ioye &amp; i am ful of care, Þou help me out of sinne &amp; lat me falle namare, &amp; ?eue me grace in erþe my sinnes to reve sare. Aue maria gracia plena dominus tecum. Ladi, quene of heuene, þou here me wit wille; Y praye þov her mi steuene &amp; let my soule neere spille In non of þe sinnes seuene þorw no fendes wille: Nou bri[n]g my saule to heuene, þer-in a place to fille. Aue maria gracia plena dominus tecum. 27. The Four Foes of Mankind. Advocates Lib. 19, 2. 1 (‘Auchinleck MS.’) Þe siker soþe who-so seys, Wiþ diol dreye we our days &amp; walk mani wil ways As wandrand wi?tes. Al our games ous agas, So mani tenes ou[s] tas Þurch fonding of fele fas, Þat fast wiþ ous fi?tes. Our flesche is fouled wiþ þe fende— Þer we finde a fals frende— Þei þai heuen vp her hende Þai no hold nou?t her hi?tes. Þis er þre þat er þra, ?ete þe ferþ is our fa, Deþ þat derieþ ous swa &amp; diolely ous di?tes Þis world wileþ þus, y wat, Þurch falsschip of fair hat; Where we go bi ani gat Wiþ bale he ous bites. Now kirt, now care, Now min, now mare, Now sounde, now sare, Now song, now sites, Now nou?t, now y-nou?, Now wele, now wou?, Now is in longing þat lou?, Þat o þis liif lites; Now geten, now gan— Y tel it bot a lent lan, When al þe welþ of our wan Þus oway wites. Now vnder, now ouer, Now cast, now couer, Now plente, now pouer, Now pine, now plawe, Now heþen, now here, Now feble, now fere, Now swift, now swere, Now snelle, now slawe, Now nou?t, now y-nou?, Now fals, now frou?— Þe warld tirueþ ous tou? Fram wawe to wawe, Til we be broyden in a brayd, Þat our lickham is layd In a graue, þat is grayd Vnder lame lawe. When derne deþ ous haþ ydi?t, Is non so war no so wi?t Þat he no felles him in fi?t, As fire dos in tunder. Þer nis no letting at lite Þat he no tittes til him tite, Þat he haþ sammned in site Loue wel he sunder. Noiþer he stintes no stokes, Bot ay prickes &amp; prokes Til he vnclustri al þe lokes Þat liif ligges vnder. When y tent til him take How schuld ich ani mirþe make Or wele in þis warld wake?— Ywis it were wonder. Deþ þat deries ous ?ete &amp; makes mani wonges wete— Þer nis no liif þat he wil lete To lache when him list. When he is lopen out of les, No pray noman after pes, For non giftes þat ges Mai no man til him trist. Our gode frendes has he fot, &amp; put þe pouer to þe pot, &amp; ouer him y-knett his knott, Vnder his clay kist. Derne deþ, o-pon þe ?ong Wiþ þe to striue it is strong! Y wold be wreken of mi wrong, ?if y way wist. When þou has gaderd &amp; y-glened, Long lyopenand lened, Sparely þi gode spened &amp; loþ for to lete, Þe war leuer swelt vnder sword Þan parti of þi peni hord; Þou wringest mani wrang word Wiþ wanges ful wete. &amp; deþ dinges o þi dore Þat nedes schal be þi nei?ebore, &amp; fett þe to ten f[l]ore Foule vnder fete. For al þe craft þat þou can, &amp; al þe wele þatow wan, Þe mock &amp; þe mad man No schul þai neuer mete. Seþþen font ous fra filþ wesche, Our fa haue founde we our flesche, Wiþ mani fondinges &amp; fresche &amp; four-sum of fendes. Is nan so þra of hem þre Þat ma merres þan me, Bisier mai nan be To bring ous out bendes. Man, mene þou þi mis, Trowe trustly on þis, Þou no wat neuer y-wis In world whare þou wendes No wat gat þatow gas. Þis four er redi on þi pas— Now haue y founden þi fas, Finde tow þi frendes! 28. Lollai litel child whi wepistow so sore? MS. Harley 913. Lollai, l[ollai], litil child, whi wepistou so sore? nedis mostou wepe, hit was i?arkid þe ?ore euer to lib in sorow, and sich and mourne euere, as þin eldren did er þis, whil hi aliues were. Lollai, [lollai], litil child, child lolai, lullow, In-to vncuþ world icommen so ertow! bestis and þos foules, þe fisses in þe flode, and euch schef aliues, imakid of bone and blode, whan hi commiþ to þe world hi doþ ham silf sum gode— Al bot þe wrech brol þat is of adam-is blode. Lollai, l[ollai], litil child, to kar ertou bemette, Þou nost no?t þis world-is wild bifor þe is isette. Child, if be-tidiþ þat þou ssalt þriue and þe, Þench þou wer ifostred vp þi moder kne; euer hab mund in þi hert of þos þinges þre, Whan þou commist, whan þou art, and what ssal com of þe. Lollai, l[ollai], litil child, child lollai, lollai; Wiþ sorow þou com into þis world, wiþ sorow ssalt wend awai. Ne tristou to þis world, hit is þi ful vo, Þe rich he makiþ pouer, þe pore rich al so; Hit turneþ wo to wel and ek wel to wo— Ne trist no man to þis world, whil hit turniþ so. Lollai, l[ollai], litil child, þe fote is in þe whele; Þou nost whoder turne to wo oþer wele. Child, þou ert a pilgrim in wikidnis ibor, Þou wandrest in þis fals world, þou loke þe bi-for; deth ssal com wiþ a blast vte of a wel dim horre, adam-is kin dun to cast, him silf haþ ido be-for. Lollai, l[ollai], litil child, so wo þe worp adam, in þe lond of paradis þro? wikidnes of satan. Child, þou nert a pilgrim bot an vncuþe gist, Þi dawes beþ itold, þi iurneis beþ icast, whoder þou salt wend norþ oþer est, deþ þe sal be-tide wiþ bitter bale in brest. Lolla[i], l[ollai], litil chil[d], þis wo adam þe wro?t, Whan he of þe appil ete, and eue hit him betacht. 29. An Orison to the Trinity. Cotton MS. Vespas. A. iii. Fader and sun and haligast, To þe i cri and call mast, Þat treuest es in tron; An-fald godd i cal in thre, Lauerd, loued in trinite, To þe mak I mi bon. Þou sceild me bath fra sinn and scam, Lauerd, for þin hali nam Þat helpes þine sa son; And wiss me þat right wai, Þar euermar es ioi and plai— For hard es her to hon. Hali fader, heuen king, Lauerd, loued of al thing, On þe i tru and call, And on ihesu, þi suete sun; Arli and late i wil yow mon, In bure and eke in hall. Haligast, i call alsua, In þe i tru and in nama, Þou sceild me to ffall. And if i fall in ani skath, Þou do me for to rise all rath, And mine frendes all. Þou þat has þis werld all wroght, And has it sett al wit þi thoght, And stabuld it in skill, Of all þin sandes wild and tam, Mon þou scop and gaf him nam, And gaf him wijf to will. Þof adam rap him in a res, Thoru an apul þat eue him ches, Vs all for to spill; Þou, þat es crist and godd an-fald, Lauerd be vr hope and hald— Þou do his flod to fill. Rape þe, lauerd, for to reu, For ilk dai vr nede es neu, For fast i fund to fare; O mi sinnes me reues sare, I wat þi merci es wel mare; In hope i durk and dare. Þou þat has þis werld to weld, Reu me, lauerd, in mine eld, And wiss me waies þare, Þare santes has þair seli sete; On domes-dai þar we sal mete, Þou sceild me fra care. Ful derf i was to bidd vndo, Þat luued i neuer rest na ro, Bot wildnes and wa; Ful leuef me was to cum in cri Wit magote and wit mariori, Wit ma[r]iot, mald, and ma. O mans-slaghter had i na mak, Ne nan sa wild in wa to wrak, To riue þe grene and gra; Nu þan dos me held ta grith, Lauerd, þi merci ta me wit, Fott was þe fallen fra. Nu ask i noþer gra ne grene, Ne stede, scrud, ne lorein scene, Ne purperpall, nee pride o pane, Ne riche robe wit veir and grise; O werlds aght ask i na pris, Ne castel mad o lime and stane. Bot stedfast hope and trout right, And ert clene and eien sight, Oþir gersum ask i nan. Do me, lauerd, to wijt þi will, And siþen heuen-rike to fill, For son er þir gammes gan. O me es noght bot sin and sake, Lauerd, bot þi merci it mak. Vnworthi am i, wel þou wast, And al vnredi for to rise On domesdai be-for iustise, Þar all es casten on a cast. Þar santes sal þe dute and drede, And all sal se þin wondes bled, Mi hope es in þi merci mast; Als euer was and ai sal be, Lauerd, loued in trinite, Fader and sune and haligast. 30. The Matins of the Cross. Cotton MS. Vespas. A. iii. Iesus, þat wald efter mid-night Þi suete face, þat was sa bright, With Iuus spitting file; And suffer siþen, for vr sin, Boffetes on þi soft chin, In þat ilk quile; Þat ilk tim þou fra ded ras, Lauerd godd, als þi will was, Mildli and still; Ken us, lauerd, for þi nam Forsak bat sin and scam And vr werckes ill; Of vr sinnes son to rise, And wis us euer wit þe wise, And leue vr gamens grill, Þat wit þin apostels hei, Mai þow all se in galilei, If it be þi will. [Lauds.] Suet lauerd, wit-vten lese, Mikel was þi tholmodnes In þat ilk time; Þaa felun Iuus dai and night, Vild þe wit al þair might, Wald þai neuer fine. Þou giue vs, lauerd, might and mode To luue ai þat es sa god, And thinc apon þi pine; Wit hand and werck, hert and will, [Ay þe to luue bath lude and still,] To þe wit hert encline. If we fall intil il fanding, Defend us fra þe fule thing— Þou wat þat we ar þin. [Prime.] Iesus, þat was broght in present Befor pilate to Iugement, At prime o dai i wen; Þat ilk time þou mistred þe, Suet iesu, wit hert sa fre To maria magdalene. Þou sceu þe, lauerd, al vntil us, Þat al to mikel has ben vnbuxs Vnto þe suet trace; And giue us clene scrift at hald, Of vr sinnes neu and ald, For þi suet grace; Þat na sinn be sene us on, At þe mikel dai o dome, Þan we er broght in place; Þat we efter þat ilk dai, Mai liue wit ioi for euer and ai, Be-for þi suete face. [Undern.] Suet iesu, at vndrin time, For vr sin and noght for þin, Sufferd a-bute þi hert O Iuus þat war fell and strang, Wit knotted skurges hard and lang, Dintes sare and smert. Þat ilk time al þat i neuen, Þou sent þe haligast fra heuen To þine apostels suete; Þou send vs, lauerd, wijt and will To mend us of vr dedis ill, And fall þe to fete. If sinnes in vr hert be sene, Wit tere of ei mai was þam clene, And wit wanges wete, Þat ai mai be vr conforth mast, Þe suetnes o þe haligast Wit þi merci to mete. [Mid-day.] At middai, ihesu, wit mild mode, Þou spred þi bodi on þe rode, To drau us all to heuen; Þat ilk time, lauerd, þou wild Tak flexs o þat maiden mild, Thoru an angel steuen. Receiue, lauerd, me and ma In-to þi suet armes tua, Þat er bright and scene. Lauerd, þou hele wondes mine Wit þi suet medicine. Grant þat it sua bene! Mak vr bodijs fair and chast, For to receiue þe haligast, Wit hert god and clene; Þat we mai clene all cum to þe, Þar þou sittes in trinite, And ioi es euer sene. [None.] Suete iesu, at time o none, Þan þou was on rode done, And had sufferd pine, Þou þat was o mightes mast, Vte of þi bodi þou gaf þe gast, In þat ilk time. Þat ilk time til heuen stei þou, And quicked vr hertes, suete iesu. Al luuelili þou vs lere Þe to luue wit sothfast rede, To haf mining o þi dede Þat þou boght sua dere. Þi pines in vr hertes write, Þar we gang and þar we sete, To-quils we be here; Þat we omang þat ilk trun Þat serues ihesu, godd sun, Mai be felau and fere. [Even-song.] Suete iesu, þat lauerd es, Þou gaf sight o þi blod and flexs At euen-sanges time; In þat ilk time was tan Dun o þe cros in flexs and ban, Als it me mai mene. Do wickednes vte of vr thoght, And feluni þat gains noght, And envie and tene; Þat we mai tak þat ilk flexs, Lauerd, if þi wil it es, Wit bodi and hert clene; And þat it be vr warantise, On domesdai quen þou sal rise, Al þis werld to deme. [Compline.] Suet iesu, al þar þou stode, Þi suete bodi in flexs and blod, At time o compli; For dred o þat bitter ded, Þat þou sufferd for al man-hed, Þi hert was wel sari. Þat ilk time þar was þou wonden, Laid in sepulcre and noght funden, Wit maris þat þe soght; Þou clens vr hert o soru and care, And giue us ioi for euer-mare, Þat þou us vnto boght. Amen. 31. A Song of the Five Joys. Göttingen Univ. MS. theol. 107. Haile be þu, mari maiden bright! Þu teche me þe wais right; I am a sorful dreri wight, als þu mai se Quer i sal in þe hard pine of hel be. (M)i sinful saule sighes sare; Liued i haue in sin and care, Leue i wil and do na mare. mi leued[i] fre, Saul and bodi, lijf and dede, bi-teche i þe. Þar þu lay in þi bright boure, Leuedi, quite als leli floure, An angel com fra heue[ne toure], sant gabriel, And said, ‘leuedi, ful of blis, ai worth þe wel!’ Stil þu stod, ne stint þu noght, Þu said til him þe bodword brogh[t], ‘Al his wil it sal be wrought, in his ancele’ Leuedi, bi-for þi suete sun mak vs lele. (Þ)e toþer ioy i wate it was Als sun schines thoru þe glas Sua art þu, leued[i], wemles and ai sal be. Leued[i], for þat suete ioy, þu reu on me. (Þ)e thrid ioy i vnderstand, Thre kinges com of thrin land, To fal þi suete sun til hand, and gaf him gift, Mir, reclis and gold red, als it was right. Þe king was riche, þe gold was rede, Þe reclis fel til his goddhed, Mir to man þat sal be dede for vr sake. Leuedi, to þi suete sun at ane vs make. Þe feird, it es al thoru his grace, Quen he fra dede to lijf ras, Quen he sua hard suongen was on rode tre. Leuedi, of vr sinnes al þu make vs fre. (Þ)e fijft, þu was til heuen broght, Þe iuus þe soght and fand þe noght, Als þi suete sun it wroght, almighti king. Leuedi mari, be vr helpe at vr ending. Leuedi, for þi ioies fiue, Þu kid þi might and help vs suith, Leuedi mari, moder o liue, wid flur and fruit, Rose and leli þu sprede ay wide, and helpe þi suite. Leuedi mari, wele þu wast, Þe feindes fraistes me ful fast, wele i hope i sal þaim cast thoru might of þe; Quen i neuen þi suete nam i ger þaim fle. Þir iois er said als i can sai, Mi site, mi soru, i cast away, Nu help me leuedi, wele þu may, and be mi spere. Fra þe har pain of hell þu me were. All þat singes þis sang And all þat ligges in paines strang, Þu lede þaim right þar þai ga wrang, and haue merci On all þat trous þat godd was born of þe, fair leuedi. 32. ‘Marye, mayde mylde and fre.’ B.M. Additional MS. 17376. Marye, mayde mylde and fre, Chambre of þe trynyte, One wyle lest to me, Ase ich þe grete wyþ songe: Þa? my fet on-clene be, My mes þou onder-fonge. Þou art quene of paradys, Of heuene, of erthe, of al þat hys; Þou bere þane kynge of blys Wyþ-oute senne and sore; Þou hast y-ry?t þat was amys, Y-wonne þat was ylore. Þou ert þe coluere of noe Þat broute þe braunche of olyue tre, In tokne þat pays scholde be By-tuexte god and manne. Suete leuedy, help þou me, Wanne ich schal wende hanne. Þou art þe bosche of synay, Þou art þe rytte sarray, Þou hast ybrou?t ous out of cry Of calenge of þe fende. Þou art crystes o?ene drury, And of dauyes kende Þou ert þe slinge, þy sone þe ston, Þat dauy slange golye op-on; Þou ert þe ?erd al of aaron Me dreye ise? spryngynde. Wyt-nesse at ham euerechon Þat wyste of þyne chyldynge. Þou ert þe temple salomon, In þe wondrede gedeon, Þou hest ygladed symeon Wyþ þyne swete offrynge; In þe temple atte auter-ston Wyþ ihesus heuene kynge. Þou ert Iudith, þat fayre wyf, Þou hast abated al þat stryf; Olofernes wyþ hys knyf Hys heuede þou hym by-nome. Þou hest ysaued here lef Þat to þe wylle come. Þou ert hester, þat swete þynge, And asseuer þe ryche kynge Þe[y] heþ ychose to hys weddynge And quene he heþ a-uonge; For mardocheus, þy derlynge, Syre aman was y-honge. Þe prophete ezechyel In hys boke hyt wytnesseþ wel, Þou ert þe gate so stronge so stel Ac euere y-schet fram manne; Þou erte þe ry?te uayre rachel, Fayrest of alle wymman. By ry?te toknynge þou ert þe hel Of wan spellede danyel; Þou ert emaus, þe ryche castel Þar resteþ alle werye; Ine þe restede emanuel Of wan y-spekeþ ysaye. Ine þe hys god by-come a chyld, Ine þe hys wreche by-come myld; Þat vnicorn þat was so wyld Aleyd hys of a cheaste: Þou hast y-tamed and i-styld Wyþ melke of þy breste. Ine þe apocalyps sent Iohn Ise? ane wymman wyþ sonne by-gon, Þane mone al onder hyre ton, I-crouned wyþ tuel sterre: Swyl a leuedy nas neuere non Wyþ þane fend to werre. Ase þe sonne takeþ hyre pas Wyþ-oute breche þor?-out þat glas, Þy maydenhod on-wemmed hyt was For bere of þyne chylde. Nou, swete leuedy of solas, To ous senfolle be þou mylde! Haue, leuedy, þys lytel songe Þat out of senfol herte spronge; A?ens þe feend þou make me stronge, And ?yf me þy wyssynge; And þa? ich habbe y-do þe wrange, Þou graunte me amendynge! 33. An Orison to the Blessed Virgin. MS. Arundel 57. Mayde and moder mylde, uor loue of þine childe þet is god an man, Me þet am zuo wylde uram zenne þou me ssylde ase ich þe bydde can. Amen. 34. The Hours of the Cross. Bodl. MS. Miscell. Liturg. 104. Swete ihesu cryst, goddis sone of lyue, Þin passion, þin croys, þin ded, þin wondes five Beelde us houre sinful soules in þin iugement, Nou and in tyme of ded þat we ne be y-schent. (D)eyne to ?eue myt an grace to hem þat moten lyuen, And to dare reste, here sinnes þou for-yyue. To holi chirche and kyndom, loue and pes þou sende, And to vs wreche sinful, lif wyt-outen ende, Þat leuest kyng, god and man wyt-outin endingge, Fader and sone and holy gost to þulke blisse us bringge. At prime ihesus was y-lad pilatus by-fore, Many false witnesse on hym were i-bore, Hiis schines were y-beten, hiis honden weren y-bonden, Hiis face hy gonne on spete, lyt of heuene þey fonde. At hondren, ‘day on rode!’ þe giwes gonne grede: In schorn he was i-wonden in purpil-palle wede, On his schulder he bar þe crois to þe piningge. At midday was ihesus crist y-nailed to þe rode, Bi-twixe tweye þeues he hongid for houre gode, For y-þurst of stronge pine y-fuld he was wyt galle, Þe holi louird, so god y-wrout, þer bui?t houre sinnes alle. At none houre louerd crist of þysse lif he wende: He gradde, ‘hely’; þe holi gost to his fader he sende. A knyt wit a kene spere þerlede his syde Þe herþe quakede, þe sonne bi-com swart þat erer schon wel wide. At euensong he was i-nome adoun þat dere us hadde ibou?t, His mytte, his stre[n]gþe, lotede in hei?e holi þout. Swech deþ he under-feng, hele of alle wo. Alas! þe croune of worschepe to lowe hy leide þo. He was y-?eue to beryyng ate laste tyde, Cristes body noble, hope of liue to byde; In-oynt he was wyt aromat, holi writ to fulle; Mornful meynde of his deþ bee in myne wille. Amen.</field>
      <field name="fulltext">[A GROUP OF LYRICS COLLECTED BY BISHOP SHEPPEY (d. 1360), IN MERTON COLL. OXF. 248.] 35. Jesus Have Mercy on Me. Merton Coll. Oxford MS. 248. Ihesu, þat al þis world haþ wro?t, haue merci on me! ihesu, þat wiþ þi blod vs bou?t, ihesu, þat ?af vs whanne we adde no?t, ihesu, dauid sone! &amp;c. dauid sone, ful of mi?t haue [merci on me]! dauid sone, fair to si?t, dauid sone, þat mengeþ merci wiþ ri?t, haue merci on me, &amp; mak me mek to þe, &amp; mak me þenche on þe, &amp; bring me to þe, þat longeþ to þe, þat wolde ben at þe, ihesu [dauid sone]! prosequatur sermo sic. ihesu, þat al þis world ad wro?t, dauid sone, ful of my?t, haue merci on me! &amp; mak me meke to þe, &amp; isto modo concludendo prosequitur sermo. louerd, þou þat foluest me wider-ward so i fle, dauid sone, fair to si?t, haue merci on me! þat ich may habbe meknesse an sorwe of my sinne. lord, þou þat fa?t for me wan myn enemy folewed me, dauid sone, ful of my?t, haue merci on me! þat i may helde my penaunce &amp; stomble na?t þerinne. Lord, þou þat ?iuest me al þat langeþ to me dauid sone, þat mengest merci wiþ ri?t, haue merci on me! &amp; bring me to þe, þat wolde ben at te, þat longeþ to þe, in þi muchel blis þat neuere more shal blinne. 36. How Christ shall Come. Merton Coll. Oxford MS. 248. I sayh hym wiþ ffless al bi-sprad I sayh hym wiþ blod al by-ssad I sayh þet manye he wiþ hym brou?te I sayh þet þe world of hym ne rou?te I come vram þe wedlok as a svete spouse, Þet habbe my wif wiþ me in-nome. I come vram vi?t a staleworþe kny?t, þet myne vo habbe ouercome. I come vram þe chepyng as a Riche chapman, þet mankynde habbe ibou?t. I Come vram an vncouþe londe as a sely pylegrym, þet ferr habbe i-sou?t. 37. Aurora lucis rutilat. Merton Coll. Oxford MS. 248. An Ernemorwe þe day-li?t spryngeþ, Þe angles in heuene Murye syngeþ, Þe world is bliþe &amp; ek glad, Þe uendus of helle beþ sorwuel &amp; mad, Whanne þe kyng godus sone Þe strengþe of þe deþ hadde ouercome: Helle dore he brak wiþ his fot, &amp; out of pyne vs wreches he tok. 38. O gloriosa domina excelsa. Merton Coll. Oxford MS. 248. Lefdy blisful, of muchel mi?t, Heyere þanne þe sterres li?t, Hym þe þe made wumman best Þou ?oue hym souken of þi brest. Þet þet Eue vs hadde by-nome Þow hast i-?olde þorw þy sone. Þow art in heuene an hole i-mad Þorw which þe senful þorw-geþ glad; Þow art þe kynges ?ate idy?t, bri?tore þow art þan eny li?t. lif þorw Marye vs is i-wrou?t, alle ben glade þet crist haþ i-bou?t. 39. The Evils of the Time. Merton Coll. Oxford MS. 248. De falsitate Falsenesse and couetys er feris, wil neþer oþer be-sweke; lewte and pouert ar peris, Haue þai no rithte in ys rike. ilke man in lande no[u] leris wyt falsedam to pinchyn and pike; es þer no man þat þem sterys bot heuer are vnlawis illyke. falsenes, I vnderstande, haues dreuen trwvte of lande, and tort and fort as sworen þar owth þat law sal lose is ouer-cloþe. De cupiditate I þinge al day, I þinge of nowth, of nowth I-set al my thowth; nowth of owth brynkis me tyl nowth, me wor bettyr I thowth yt nowth. De Mundo hallas! men planys of litel trwthe; hit ys dede and tat is rwthe; falsedam regnis and es abowe, and byrid es trwloue. 40. Crux fidelis. Merton Coll. Oxford MS. 248. Steddefast crosse, inmong alle oþer þow art a tre mykel of prise, in braw[n]che and flore swyl[k] a-noþer I ne wot non in wode no rys. swete be þe nalys, and swete be þe tre, and sweter be þe birdyn þat hangis vppon the! 41. Ave Maris Stella. Merton Coll. Oxford MS. 248. Wyl be þow, ster of se! godis moder, blessed þow be and euer maden haldan[d] state, of hewen þow art þe sely yate. taket an þat ilke gretyn vncowþe þat þe was sayd of Gabriel mowthe, settan[d] man in pes ful fane, tornand þe name of heue a-gayne. onely maden þorw godis gast, of alle wemen meked mast, vs of syn þow lees in aste, and make vs boþe mylde and chast. Sew tyl vs þi moder[hede]; þow help vs euer at alle ower nede, þat he þorw þe owre pray[er] be-take, þat [wat] was borne of þe for vrre sake. Gladsum lewedy, mykel of myth, Raysed a-bowen þe sternys bryth, he þat þe mad torw gode for-syth, he soked [þ]yn pappis þat wor ful rith. þat sorwful eue bare away þow yeldus vs þor[w] þi haly birth. Lat In þe wepan[d] as ster of day, als tow art wyndow of hewen mirth. haly moder, fair and gode, of ym þat bowth vs wyt is blod, yate of hewen, ster of se, þat we ne fall howre help þow be! leche of folke, mary myld, wyt ferly kynd þow bare þi chyld, maden was and euer sal be, has þe angel tald to þe wen he gret the wyþe aue mari. of synful man þow haue mercy!</field>
      <field name="fulltext">[MISCELLANEOUS LYRICS OF THE MID-CENTURY.] 42. Lady Fortune and her Wheel. Camb. Univ. MS. Oo. 7. 32. Þe leuedi fortune is boþe frend and fo, Of pore che makit riche, of riche pore also, Che turne? wo al into wele, and wele al into wo, No triste no man to þis wele, þe whel it turnet so. 43. All is Phantom. Camb. Univ. MS. Ee. 1. 5. Al it is fantam þat we mid fare, Naked and poure henne we shul fare, Al shal ben oþer mannes þat we fore care, But þat we don for godes loue haue we no mare. 44. Veni Creator Spiritus. MS. Bodley 425. ueni creator Cvm, maker of gaste þou ert, Þouhtes of þine þou seke and hert, Of heiest hape fulfill in quert, Þe brestes þat þou make gert. Qui paraclitus Whilk þou art saide maker of gle, Gaste of god heiest is he, Welle quic, fire, and charite And gosteli seruise þe best mai be. Tu septifor. Þou seuen fold of gifte þat isse, Of god righthand þou finger is, Þou righwis hote of fadir blis, richand þrotes with worde þou wisse. Accende Kynde[l] liht in wittes for to wende, In-yiet loue in hertes hende, Þe vnmigh of oure bodi [oure] þou mende festenand Hostem a-wai þou fleme oure fo, and pais þou gif vs sone als so; þe leder so be-fore to go, þar dering alle we fle þer-fro. Per te sciamus þe fadir gif we with þorou þe, and knowe þe sone als so þe se, þe hali gaste of boþe wil be— In al time we trowe þise tre. Dudum sacra. Whilum ful mani a haleghed brest With þi hape þou fild and fest; for-giue þi sinnes, þat is best, And times giue of ro and rest. Sit laus To þe fadir an te sonne be louyng maste, and to þe holi ronere with chaste; Til vs þe sune he sende on haste Giftes of þe holi gaste. 45. Ave Maris Stella. MS. Bodley 425. Ave Maris stella dei mater alma. Heile! sterne on þe se so bright, To godes holi modir dight, and euer maiden made of miht, þat seli yate of heuen is bright. Sumens illud Takand and hailsand was þou faine, Thurght gabrols mough and maine; In pais þou put vs out of paine, Turnand þe name of eue againe. Solue vincula Vnles bandes of sinful kinde, Þou bring forth liht vn-to þe blind, Oure iuels put þou alle bi-hinde, Alkine gode þat ve mowe finde. Monstra te Show þe for modir als tou is, Oure preiere take þe þorou þi blis; He þat for vs and for oure mis be-come þi sone, þou moder his. Virgo singularis Onely maiden and no mo, A-mang vs all so meke to go, Vs of sake lese of wo, Meke þou make and chaste als so. Vitam presta Clene lif in land vs lene, and seker gate vs gra?e be-dene, Þat we Ihesu seand so shene, Euer faine we vs be-twene. Sit laus To god fadir be louyng, til holi crist wurschipe als kyng, Þe holi gost wold of hem spring— Þise þre haue oure wurcheping. Amen. 46. Abide, Ye Who Pass By. MS. Rawlinson poet. 175. Abyde, gud men, &amp; hald yhour pays And here what god him-seluen says, Hyngand on þe rode. Man &amp; woman þat bi me gase, Luke vp to me &amp; stynt þi pase, For þe I sched my blode. Be-hald my body or þou gang, And think opon my payns strang, And styll als stane þou stand. Bihald þi self þe soth, &amp; se How I am hynged here on þis tre And nayled fute &amp; hand. Behald my heued, bi-hald my fete, And of m[a] mysdedes luke þou lete; Behald my grysely face And of þi syns ask aleggance, And in my mercy haue affyance And þou sall gett my grace. Explicit. 47. ‘How Crist Spekes tyll Synfull Man of His Gret Mercy.’ MS. Rawlinson poet. 175. Man, þus on rode I hyng for þe, For-sake þi syn for luf of me, Sen I swilk luf þe bede; Man, I luf þe ouer all thing, And for þi luf þus wald I hyng, My blyssed blode to blede. Man, full dere I haue þe boght; How es it so þou lufes me noght? Vnkyndely dose þou þare; If þou will luf vnto me schaw For my brother I will þe knaw. What may I do þe mare? If þou be mast synfull man Þat euer in world on erth ran, And þou will knaw þi state And sadly seke to my mercy, Þe to resayue I am redy Euer arely &amp; late. Of all þi mysdedes luke þou blyn, Mare es my mercy þan þi syn; Þou call mercy with hert. Ask mercy &amp; þou sall haue, And fra þe fende I sall þe saue, And fra his payns smert. In my mercy dispaire þou noght, Sen I þe so dere haue boght, And ensaumple þou take Of synfull Mary maudelayne, Þat with syn was gastly slayne And sythen gan it for-sake. All-so ensaumple may þou luke Of saint Peter þat me for-soke And sythen rewed it sare. Mercy had þai sone of me; Man þe same I will do þe Þat for-lete at my lare. 48. The Sweetness of Jesus. MS. Rawlinson poet. 175. A Ihesu, þi swetnes wha may it se And þarof haue a clere langyng, All erthly lust bytter sall be Bot þine allane withouten lesyng. I pray þe, lord, þat lare lere me After þi luf to haue langyng, And sadly sett my hert on þe And of þi luf to haue lykyng. Swa lykand luf in hert nane is, In saule wha couth him sadly se, Him to luf war mykell blys, For kyng of luf cald es he; With trew luf I wald I-wys So fast to him bonden be, Þat my hert war halely hys, Þat other luf nane lyked me. If I for kyndnes suld luf my kyn, Þan me think in my thoght Be kyndely skyll I suld be-gyn At him þat has me made of noght. His sembland he sett my saule within And þis world for me he wroght, Als fader of fude my luf to wyn Herytage in heuen he has me boght. As moder of him I may mak mynde Þat be-for my byrth to me [toke] hyed, And sithen with baptym wesched þe strynd Þat fyled was wyth Adam dede. With noble mete he norysched my kynde, For with his flessch he dyd me fede; A better fode may na man fynde, For to lastand lyf it will vs lede. Brother &amp; syster he es by skyll, For he sayd &amp; lered þare lare, Þat who-so wroght his fader will Brother &amp; syster to him þai ware. My kynd all swa he toke þare tyll; Full trewly in him I trayst þarfore Þat he will neuer lat me spyll, Bot with his mercy salue my sare. Bot oft þis passes I-wys All erthly luf þat may be here; God &amp; man my spouse is— Wele aght me, wryche, to luf him dere— Both heuen &amp; erth halely es hys, He es a prynce of gret powere, And cald he es þe kyng of blys; His luf me langes full sare to lere. After his luf me bihoues lang, For he has me full dere boght; When I was went fra him with wrang, Fro heuen to erth here he me soght; My wrecched kynde for me he fang, And all his noblelay he sett at noght; Pouert he sufferd and payns strang, To blys ogayne or he me broght. When I was thrall to mak me fre, My luf fra heuen tyll erth him led; Mi luf all-ane haue wald he, Þarfore he layd his luf in wed; With my fa he faght for me, Wounded he was &amp; bitterly bled; His precyouse blode full gret plente, Full petefully for me was sched. His sydes full bla &amp; blody were, Þat som tyme war full bryght of ble; His hert was perched with a spere, His rewfull woundes was rewth to se; My raunsoune I-wys he payd þare, And gaf his lyf for gylt of me; His ded burd to me be dere, And perche my hert for pore pete. For pete my hert burd brek in twa, Till his kyndenes if I toke hede; Enchesoun I was of his wa, He sufferd full hard for my mysdede; Till lastand lyf for I suld ga, Þe ded he tholed in his manhede; When his will was, to lyf all-sa He rayse ogayne thurgh his godhede. To heuen he went with mykell blys, When he had ouercomen his batail; His baner full brade dysplaid is, When so my fa will me assail; Wele aght my hert to be hys, For he es þat frende þat neuer will fail; And no thing will he haue I-wys, Bot trewluf for his trauail. Þus wald my spouse for me fyght, And wounded for me he was full sare; For my luf his ded was dyght, What kyndenes myght he do me mare? To yheld him his luf haue I no myght, Bot luf him lely I suld þarfore, And wirk his will with wordes ryght, Þat he lered with lufly lare. His lufly lare with hert full fyll Wele aght me wirk if I war kynde, Night &amp; day to do his will And euermare haue him in mynde; Bot gastly faes greues me yll, And my frely flesch makes me blynd; Þarfor his mercy I tak me tyll, For better bote I kan none fynd. Better bote es nane to me Bot to his mercy trewly me take Þat with his blode boght me fre, And me, wryche, his spouse wald make. I pray þat lord for his pete For my syn noght me forsake, Bot gyf me grace my syn to fle, And in his luf lat me neuer slake. A Ihesu, for þe swetnes þat in þe is, Haue mercy o me whare I wende, Þat stedfast trowth my wittes wys And defend me fra þe fende. For þi mercy forgyf me my mys Þat wicked werkes my saule noght schende, Bot bryng me lord vnto þi blys, With þe to won withouten ende. A—M—E—N. 49. All Other Love is like the Moon. Eton College MS. 36, Part II. Al oþer loue is lych þe mone þat wext and wanet as flour in plein, as flour þat fayret and fawyt sone, as day þat scwret and endt in rein. Al oþer loue bigint bi blisse, in wep and wo mak is hendyng: no loue þer nis þat oure halle lysse, [bot] wat areste in evene kyng, Wos loue ys . . . &amp; eure grene, and eure ful wyth-oute wanyyng; is loue suetyth wyth-oute tene, is loue is hendles and a-ring. Al oþer loue y flo for þe; tel me, tel me, wer þou lyst? ‘In marie mylde an fre i schal be founde, ak mor in crist.’ Crist me founde, nouht y þe, hast: hald me to þe wiht al þi meyn; help geld þat mi loue be ste[d]fast, lest þus sone it turne ageyn. Wan nov hy[e]t myn hert is sor, y-wys hie spilt myn herte blod: god canne mi lef, y care na mor— hyet y hoppe hys wil be god. Allas! what wole y a Rome? seye y may in lore of loue, ‘vndo y am by manne dome bot he me help þat syt a-boue.’ 50. The Tower of Heaven. Advocates Lib. 18. 8. 1. Euen, it es a rich? ture— wele bies im þat itte may win— of Mirthes ma þan ert may think and þa iois sal neuer blin. Sinful man, bot þu þe mend and for-sak þin wikkid sin, þu mon singge hay, ‘wailaway!’ for comes þu neuer mare þar-I[nne]. 51. Christ's Appeal to Man. MS. Harley 2316. Men rent me on rode wiht wndes woliche wode, al blet mi blode— thenk, man, al it is ?e to gode. Thenk who ?e first wro?hte for what werk helle ?ow sowhte; Thenk who ?e ageyn bowhte— werk warli, fayle me nowhte. Biheld mi side, mi wndes sprede so wide, Rest-les i ride. lok up on me! put fro ?e pride. Mi palefrey is of tre, wiht nayles naylede ?wrh me. Ne is more sorwe to se— certes noon more no may be. vnder mi gore ben wndes selcow?e sore. Ler, man, mi lore; for mi loue sinne no more. Fal nowht for fonding, ?at schal ?e most turne to goode; Mak stif wiht-stonding— thenk wel who me rente on ?e rode. 52. A Prayer of the Five Wounds. MS. Harley 2316. Ihesu cryst, myn leman swete, ?at for me deye-des on rode tre, Wiht al myn herte i ?e bi-seke for ?i wndes to and thre, ?at al so faste in myn herte ?i loue roted mute be, as was ?e spere in-to ?i side, whan ?ow suffredis ded for me. 53. The Vanity of Life. MS. Harley 2316. Kyndeli is now mi coming in to ?is [werld] wiht teres and cry; Litel and pouere is myn hauing, bri?el and sone i-falle from hi; Scharp and strong is mi deying, i ne woth whider schal i; Fowl and stinkande is mi roting— on me, ihesu, ?ow haue mercy! 54. The Sinner's Lament. MS. Harley 2316. God wiht hise aungeles i haue for-loren, Allas! ?e while ?at i was boren. To sorwe and pine i bringe at eende Man ?at me louet, i schal him schende. To ?e fend i owe fewte, Truage, homage, and gret lewte.</field>
      <field name="fulltext">[LYRICS FROM THE COMMONPLACE BOOK OF JOHN GRIMESTONE (1372).] 55. The Hours of the Cross. Advocates Lib. 18. 7. 21. Hora matutinalis At þe time of matines, lord, þu were i-take, &amp; of þine disciples sone were for-sake; Þe felle Iewes þe token in þat iche stounde, &amp; ledden þe to Cayphas, þin handis harde i-bounde. We onuren þe crist &amp; blissen þe with voys, For þu boutest þis werd with þin holi croys. Hora prima At prime, lord, þu were i-lad Pilat be-forn, &amp; þere wol fals witnesse on þe was i-born; He smiten þe vnder þe ere &amp; seiden, ‘wo was tat?’ Of hem þi faire face foule was be-spat. Hora tercia At vnderne, lord, þei gunnen þe to crucifi?e, &amp; cloþeden þe in pourpre in skoren &amp; in enuy?e; With wol kene þornes i-corouned þu were, &amp; on þi sulder to þi peines þin holi croys þu bere. Meridies At middai, lord, þu were nailed to þe rode, Be-twixen twey?e theues i-hanged al on blode; For þi pine þu wexe a-þrist &amp; seidest, ‘sicio’. Galle &amp; Eysil þei ?euen þe to drinken þo. Hora nona At þe hey?e non, lord, þu toke þi leue, &amp; into þi fader hond þe holigost þu ?eue; Longis þe knith a sarp spere al to þin herte pithte; Þe herde quakede &amp; tremlede, þe sunne les hire lithte. Hora vespertina Of þe rode he was i-don at þe time of euesong, Mildeliche &amp; stille he suffrede al here wrong; Suich a det? he vnderfeng þat vs helpen may. Allas! þe crune of ioy?e vnder þornes lay. [Completorium] At cumplin time he was i-biri?ed, &amp; in a ston i-pith Ihesu cristes swete bodi, &amp; so seit holi writh, Enoint with an oniment; &amp; þan was cumpli?ed Þat be-forn of ihesu crist was i-propheci?ed. Þis iche holi orisoun of þi passioun I þenke to þe, ihesu crist, with deuocioun; Þat þu, þat suffredest for me harde piningge, Be my solas &amp; my confort at my last endingge. Amen. 56. Dialogue between the B. V. and her Child. Advocates Lib. 18. 7. 21. Lullay, lullay, la lullay, Mi dere moder, lullay. Als i lay vp-on a nith Alone in my longging, Me þouthe i sau a wonder sith, A maiden child rokking. Þe maiden wolde with-outen song Hire child o slepe bringge; Þe child þouthte sche d[id]e him wrong, &amp; bad his moder sengge. ‘Sing nov, moder,’ seide þat child, ‘Wat me sal be-falle Here after wan i cum to eld— So don modres alle. Ich a moder treuly Þat kan hire credel kepe Is wone to lullen louely &amp; singgen hire child o slepe. Swete moder, fair &amp; fre, Siþen þat it is so, I preye þe þat þu lulle me &amp; sing sum-wat þer-to.’ ‘Suete sone,’ seyde sche, ‘Wer-offe suld i singge? Wist i neuere ?et more of þe But gabrieles gretingge. He grette me godli on is kne &amp; seide, “heil! marie. Ful of grace, god is with þe; Beren þu salt Messye.” I wondrede michil in my þouth, for man wold i rith none. “Marie,” he seide, “drede þe nouth; Lat god of heuene alone. Þe holi gost sal don al þis.” He seyde with-outen wone Þat i sulde beren mannis blis, Þe my suete sone. He seide, “þu salt beren a king In king dauit-is see, In al Iacobs woniing Þer king suld he be.” He seyde þat elizabet?, Þat baraine was be-fore, A child conceyued hat?— “To me leue þu þe more.” I ansuerede bleþely, For his word me pai?ede: “Lo! godis seruant her am i! Be et as þu me seyde.” Þer, als he seide, i þe bare On midwenter nith, In maydened with-outen kare, Be grace of god almith. Þe sepperdis þat wakkeden in þe wolde Herden a wonder mirthe Of angles þer, as þei tolde, In time of þi birthe. Suete sone, sikirly no more kan i say; &amp; if i koude fawen wold i, To don al at þi pay.’ ‘Moder,’ seide þat suete þing, ‘To singen I sal þe lere Wat me fallet to suffring, &amp; don wil i am here. Wanne þe seuene dai?es ben don, Rith as habraham wasce, Kot sal i ben with a ston In a wol tendre place. Wanne þe tuelue day?es ben do, Be leding of a stere Þre kingges me sul seke þo With gold, ensens, &amp; mirre. Þe fourti day, to fille þe lawe, We solen to temple i-fere; Þer simeon sal þe sey a sawe Þat changen sal þi chere. Wan i am tuelue ?er of elde, Ioseph &amp; þu, murningge, Solen me finden, moder milde, In þe temple techingge. Til i be þretti at þe leste I sal neuere fro þe suerue, But ay, moder, ben at þin heste, Ioseph &amp; þe to serue. Wan þe þretti ?er ben spent, I mot be-ginne to fille Wer-fore i am hidre sent, Þoru my fadres wille. Ion baptist of merite most Sal baptize me be name; Þan my fader &amp; þe holi gost Solen witnessen wat i ame. I sal be tempted of satan, Þat fawen is to fonde, Þe same wise þat was Adam, but i sal betre with-stonde. Disciples i sal gadere &amp; senden hem for to preche, Þe lawes of my fader, In al þis werld to teche. I sal ben so simple &amp; to men so conning Þat most parti?e of þe puple Sal wiln maken me king.’ ‘Suete sone,’ þan seyde sche, ‘No sorwe sulde me dere, Miht i ?et þat day se A king þat þu were.’ ‘Dowey, moder,’ seide þat suete, ‘Þerfor kam i nouth, But for to ben pore &amp; bales bete, Þat man was inne brouth. Þerfore wan to &amp; þretti ?er ben don &amp; a litel more, Moder, þu salt maken michil mon &amp; seen me dey?e sore. Þe sarpe swerde of simeon Perse sal þin herte, For my care of michil won Sore þe sal smerte. Samfuly for i sal dey?e, Hangende on þe rode, For mannis ransoun sal i pay?e Myn owen herte blode.’ ‘Allas! sone,’ seyde þat may, ‘Siþen þat it is so, Worto sal i biden þat day To beren þe to þis wo?’ ‘Moder,’ he seide, ‘tak et lithte, For liuen i sal a-?eyne, &amp; in þi kinde þoru my mith, for elles i wrouthte in weyne. To my fader I sal wende In myn manhed to heuene; Þe holi gost sal þe sende With hise sondes seuene. I sal þe taken wan time is to me at þe laste, to ben with me moder in blis— Al þis þan haue i caste. Al þis werld demen i sal, at þe dom risingge, Suete moder, here is al Þat i wile nou singge.’ Serteynly, þis sithte i say, Þis song i herde singge, Als i lay þis ?olis-day Alone in my longingge. 57. A Song of the Nativity. Advocates Lib. 18. 7. 21. In bedlem is a child i-born sal comen a-mongus vs, He's comun to sauen þat was lorn— His name is ihesus. For we were put in pine strong, God hadde on vs pite, His sone vs hat sent among, Oure broþer for to be. Wan gabriel hire grete gan &amp; seyde sche was with childe, Þe mayden wondrede of þat þan As sche was meke &amp; milde. ‘Ecce ancilla domini,’ Þat was hire ansuere, ‘Wolde god i were worþi His blisful sone to bere.’ He lithtede in þat loueli þing for lounesse of hire lif; Þe prophetis spekin of is coming, Þat reson was wol rif. Wol loweliche þat lord gan lithte Þou he were comen of kenne; In pouerte þat prince him pitthe to ben born in a bynne. Þis ensample he hat vs brouth to liuen in lounesse, &amp; pride to putten out of oure þouth, Þat brout vs in bitternesse. Þe angel[s] songin a mirie song, Þat sepperdis mithten it here: ‘Crist is comen vs among Of loue vs for to lere.’ ‘Gloria in excelsis deo,’ For þei songen þus, ‘&amp; in terra,’ þei songen al so, ‘With pax hominibus.’ Ioy?e to god þat is abouen, Þat is to vnderstonde, &amp; pes to men þat pes louen Þoru-out eueri londe. Þei stoden &amp; stareden after þe sterre Þat lemede ful lithte; Þre kingges comen with gold &amp; mirre, Þider þei riden ful rithte. Þei riden þoru heroudis rengne To maken here offringge; Heroudis bad hem comen ageyne, &amp; tellen him newe tidingge. An angel on hey to hem was sent to techen hem a-noþer wey?e; for hadden þei be heroudis went, Þei hadden al ben damnith to dey?e. Heroudis with hem hadde enuy?e Þat suich on sulde ben born; Alle Innocens he dede distruy?e, for cristis ded he hadde suorn. An angel on hey to hem was sent to wenden out of is wey?e; &amp; to egipte sche þider went, Hire sone to sauen, i sey?e. Þus he fulfillede hem among Þretti &amp; þrid half ?er; Siþen, loueliche as a lomb, He put himself in here puwer. Þe Iewes spoken of ihesus &amp; dampned him for to dey?e; Þat sorwe suffrede he for vs Oure blisse for to by?e. Þe wrechis him wroutten michil wo— Al suffred he for oure sake— To caluari þei kechin him þo, His det? he bar on is bake. No wonder was þou hire was wo, Sche sau hire ferli fode, His blisful bodi blodi an blo, Wol reuli rent on þe rode. Prei we alle þat precious þing, Of þraldom þat mad us fre— Wif, mayden, &amp; moder so ying, Was neuere non but sche. Amen. 58. A Song of the Blessed Virgin and Joseph. Advocates Lib. 18. 7. 21. Als i lay vp-on a nith I lokede vp-on a stronde, I be-held a mayden brith, a child sche hadde in honde. Hire loking was so loueli, Hire semblant was so suete, Of al my sorwe sikerli Sche mithte my bales bete. I wondrede of þat suete with, &amp; to my self i sayde, Sche hadde don mankindde vnrith, but ?if sche were a mayde. Be hire sat a sergant Þat sadli seide his sawe, He sempte be is semblant a man of þe elde lawe. His her was hor on heuede, His ble be-gan to glide, He herde wel wat i seyde, &amp; bad me faire abide. ‘Þu wondrest,’ he seyde, ‘skilfuli On þing þu hast be-holde, &amp; i dede so treuli Til tales weren me tolde. Hou a womman sulde ben þan, Moder an maiden þore; &amp; with-outen wem of man Þe child sulde ben bore. Al-þou i vnworþi be Sche is marie, my wif; God wot sche hadde neuere child be me— I loue hire as my lif. But or euere wiste i Hire wombe be-gan to rise; I telle þe treuthe treuli, I wot neuere In wat wyse. I troste to hire goodnesse, Sche wolde no þing mis-do; I wot et wel i-wisse, For i haue founden et so, Þat raþere a maiden sulde With-outen man conceyue, Þan marie mis-don wolde &amp; so Ioseph deceyue. Þe child þat lith so poreli In cloutes al be-went &amp; bounden so misesli— fro heuene he is i-sent. His fader is king of heuene, &amp; so seide gabriel, To wam þat child is euene, O emanuel.’ But þis child þat i sau þan, &amp; as Ioseph seyde, I wot þe child is god &amp; man &amp; is moder mayde. I þankid him of his lore With al myn herte mith, Þat þis sith i sau þore Als i lay on a nyth. Þis child þanne worchipe we Boþe day an nith, Þat we moun his face se In ioy?e þat is so lith. Amen. 59. Christ weeps in the Cradle for Man's Sin. Advocates Lib. 18. 7. 21. Lullay, lullay, litel child, qui wepest þu so sore? Lullay, lullay, litel child, Þu þat were so sterne &amp; wild, Nou art be-come meke &amp; mild, To sauen þat was for-lore. But for my senne i wot it is Þat godis sone suffret þis; Merci lord! i haue do mis, I-wis i wile no more. A?enis my fadris wille i ches An appel with a reuful res; Werfore myn heritage i les, &amp; nou þu wepist þer-fore. An appel i tok of a tre, God it hadde for-boden me; Werfore i sulde dampned be, ?ef þi weping ne wore. Lullay for wo, þu litel þing, Þu litel barun, þu litel king; Mankindde is cause of þi murning, Þat þu hast loued so ?ore. For man þat þu hast ay loued so ?et saltu suffren peines mo, In heued, in feet, in hondis to, &amp; ?et wepen wel more. Þat peine vs make of senne fre, Þat peine vs bringge ihesu to þe, Þat peine vs helpe ay to fle, Þe wikkede fendes lore. Amen. 60. The Blessed Virgin's Appeal to the Jews. Advocates Lib. 18. 7. 21. Wy haue ?e no reuthe on my child? Haue reuthe on me ful of murni[n]g, Taket doun on rode my derworþi child, Or prek me on rode with my derling. More pine ne may me ben don Þan laten me liuen in sorwe &amp; schame; Als loue me bindet to my sone, so lat vs dey?en boþen i-same. 61. A Song of Mercy. Advocates Lib. 18. 7. 21. Merci abid an loke al day, Wan man fro senne wil wende awey. ?ef senne ne were, merci ne were non; ?ef merci be cald, he comet a-non; Merci is redi þer senne is mest, &amp; merci is lattest þer senne is lest. Lord, ?ef me grace my senne to se, Þat nith &amp; day I mov hem fle, &amp; comen to þat iche blisse to, Þat euere sal lesten with-outen wo. Amen. 62. Christ's Prayer in Gethsemane. Advocates Lib. 18. 7. 21. A sory beuerech it is &amp; sore it is a-bouth; Nou in þis sarpe time þis brewing hat me brouth. fader, if it mowe ben don als i haue be-south, Do awey þis beuerich, þat i ne drink et nouth. &amp; if it mowe no betre ben, for alle mannis gilth, Þat it ne muste nede þat my blod be spilth, Suete fader, i am þi sone, þi wil be ful-filt! I am her þin owen child, I wil don as þu wilt. 63. Jesus, Man's Champion. Advocates Lib. 18. 7. 21. I am iesu, þat cum to fith With-outen seld &amp; spere, Elles wer þi det? i-dith ?if mi fithting ne were. Siþen i am comen &amp; haue þe broth A blisful bote of bale, Vndo þin herte, tel me þi þouth, Þi sennes grete an smale. 64. Lamentacio dolorosa. Advocates Lib. 18. 7. 21. Suete sone, reu on me, &amp; brest out of þi bondis; For nou me þinket þat i se, þoru boþen þin hondes, Nailes dreuen in-to þe tre, so reufuliche þu honge[s]. Nu is betre þat i fle &amp; lete alle þese londis. Suete sone, þi faire face droppet al on blode, &amp; þi bodi dounward is bounden to þe rode; Hou may þi modris herte þolen so suete a fode, Þat blissed was of alle born &amp; best of alle gode! Suete sone, reu on me &amp; bring me out of þis liue, for me þinket þat i se þi det?, it neyhit suiþe; Þi feet ben nailed to þe tre—nou may i no more þriue, For al þis werd with-outen þe ne sal me maken bliþe. 65. A Lullaby to Christ in the Cradle. Advocates Lib. 18. 7. 21. Lullay, lullay litel child, child reste þe a þrowe, Fro hey?e hider art þu sent with us to wone lowe; Pore &amp; litel art þu mad, vnkut &amp; vnknowe, Pine an wo to suffren her for þing þat was þin owe. Lullay, l[ullay] litel child, sorwe mauth þu make; Þu art sent in-to þis werd, as tu were for-sake. Lullay, l[ullay] litel grom, king of alle þingge, Wan i þenke of þi methchef me listet wol litel singge; But caren i may for sorwe, ?ef loue wer in myn herte, For suiche peines as þu salt dri?en were neuere non so smerte. Lullay, l[ullay] litel child, wel mauth þu cri?e, For þan þi bodi is bleyk &amp; blak, sone after sal ben dri?e. Child, it is a weping dale þat þu art comen inne, Þi pore clutes it prouen wel, þi bed mad in þe binne; Cold &amp; hunger þu must þolen as þu were geten in senne, &amp; after dey?en on þe tre for loue of al man-kenne. Lullay, l[ullay] litel child, no wonder þou þu care, Þu art comen amonges hem þat þi det? sulen ?are. Lullay, l[ullay] litel child, for sorwe mauth þu grete, Þe anguis þat þu suffren salth sal don þe blod to suete; Naked, bunden saltu ben, &amp; seiþen sore bete, No þing fre vp-on þi bodi of pine sal be lete. Lullai, l[ullay] litel child, it is al for þi fo, Þe harde bond of loue longging þat þe hat bunden so. Lullay, l[ullay] litel child, litel child þin ore! It is al for oure owen gilt þat þu art peined sore; but wolde we ?et kinde be, &amp; liuen after þi lore, &amp; leten senne for þi loue, ne keptest þu no more. Lullay, l[ullay] litel child, softe slep &amp; faste, In sorwe endet eueri loue but þin at þe laste. Amen. 66. Christ's Love-song to Man. Advocates Lib. 18. 7. 21. Loue me brouthte, &amp; loue me wrouthte, Man, to be þi fere. Loue me fedde, &amp; loue me ledde, &amp; loue me lettet here. Loue me slou, &amp; loue me drou, &amp; loue me leyde on bere. Loue is my pes, For loue i ches, Man to by?en dere. Ne dred þe nouth, I haue þe south, Boþen day &amp; nith, to hauen þe, Wel is me, I haue þe wonnen in fith. 67. Dialogue between Jesus and the B. V. at the Cross. Advocates Lib. 18. 7. 21. Ihesus Maiden &amp; moder, cum &amp; se, þi child is nailed to a tre; hand &amp; fot he may nouth go, his bodi is wonden al in wo. Al abouten he is to-toren, his heued is wreþen with a þorn, his sides boþen on blode be, with blod he's blent, he may nouth se. Maria Mi suete sone þat art me dere, Wat hast þu don, qui art þu here? Þi suete bodi þat in me rest, Þat loueli mouth þat i haue kist,— Nou is on rode mad þi nest. Mi dere child, quat is me best? Ihesus Ion, þis womman for my sake, Womman, to Ion, I þe be-take. Alone i am with-oten make, On rode i hange for mannis sake, Þis gamen alone me must pley?e, For mannis soule þis det to dey?e. Mi blod is sched, my fles is falle, Me þristet sore, for drink i calle: Þei ?euen me eysil medlid with galle. For mannis senne in wo i walle, ?ef þei weren kende to louen me outh, Of al my peine me ne routh. Fader, my soule I þe be-take! Mi bodi dey?et for mannis sake, Senful soules in helle lake— To hem i go awey to take. Mannis soule, þu art my make; Loue me wel, I þe nouth for-sake, &amp; my moder herteliche For sche helpet þe stedfas[t]liche, An þu salt comen þat blisse to, Þer my fader is for euermo. Amen. 68. Ecce sto ad hostium et pulso. Advocates Lib. 18. 7. 21. Vndo þi dore, my spuse dere, Allas! wy stond i loken out here? fre am i þi make. Loke mi lokkes &amp; ek myn heued &amp; al my bodi with blod be-weued For þi sake. Allas! allas! heuel haue i sped, For senne iesu is fro me fled, Mi trewe fere. With-outen my gate he stant alone, Sorfuliche he maket his mone On his manere. Lord, for senne i sike sore, For?ef &amp; i ne wil no more, With al my mith senne i forsake, &amp; opne myn herte þe inne to take. For þin herte is clouen oure loue to kecchen, Þi loue is chosen vs alle to fecchen; Min herte it þerlede ?ef i wer kende, Þi suete loue to hauen in mende. Perce myn herte with þi louengge, Þat in þe i haue my duellingge. Amen. 69. Lovely Tear from Lovely Eye. Advocates Lib. 18. 7. 21. Lu[u]eli ter of loueli ey?e, qui dostu me so wo? Sorful ter of sorful ey?e, þu brekst myn herte a-to. Þu sikest sore, Þi sorwe is more Þan mannis muth may telle; Þu singest of sorwe, Manken to borwe Out of þe pit of helle. Luueli &amp;c. I prud &amp; kene, Þu meke an clene, With-outen wo or wile; Þu art ded for me, &amp; i liue þoru þe, So blissed be þat wile. Luueli &amp;c. Þi moder seet Hou wo þe beet, &amp; þerfore ?erne sche ?epte; To hire þu speke, Hire sorwe to sleke— Suet sute wan þin herte. Luueli &amp;c. Þin herte is rent, Þi bodi is bent, Vp-on þe rode tre; Þe weder is went, Þe deuel is schent, Crist, þoru þe mith of þe. Luueli &amp;c. 70. Homo vide quid pro te patior. Advocates Lib. 18. 7. 21. Senful man, be-þing &amp; se Quat peine i þole for loue of þe. Nith &amp; day to þe i grede, Hand &amp; fot on rode i-sprede. Nailed i was to þe tre, Ded &amp; biri?ed, man, for þe; Al þis i drey for loue of man, But werse me dot, þat he ne can To me turnen onis is ey?e, Þan al þe peine þat i dry?e. 71. I would be Clad in Christis Skin. Advocates Lib. 18. 7. 21. Gold &amp; al þis werdis wyn Is nouth but cristis rode; I wolde ben clad in cristis skyn, Þat ran so longe on blode, &amp; gon t'is herte &amp; taken myn In— Þer is a fulsum fode. Þan ?ef i litel of kith or kyn, For þer is alle gode. Amen. 72. Popule meus quid feci tibi? [Micah vi. 3] Advocates Lib. 18. 7. 21. Mi folk, nou ansuere me, an sey wat is my gilth; wat mitht i mor ha don for þe, þat i ne haue fulfilth? Out of Egipte i brouthte þe, þer þu wer in þi wo; &amp; wikkedliche þu nome me, als i hadde ben þi fo. Ouer al abouten i ledde þe and oforn þe i ?ede; &amp; no frenchipe fond i in þe wan þat i hadde nede. Fourti wenter i sente þe angeles mete fro heuene; &amp; þu heng me on rode tre, &amp; greddist with loud steuene. Heilsum water i sente þe out of þe harde ston; &amp; eysil &amp; galle þu sentist me, oþer ?ef þu me non. Þe see i partid o-sunder for þe, &amp; ledde þe þoru wol wide; &amp; þe herte blod to sen of me, þu smettest me þorou þe side. Alle þi fon i slou for þe, &amp; made þe cout of name; &amp; þu heng me on rode tre, &amp; dedest me michil schame. A kingges ?erde i þe be-tok til þu wer al be-forn; &amp; þu heng me on rode tre, &amp; corounnedist me with a þorn. I made þin enemies &amp; þe for to ben knowen o-sunder; &amp; on an hey hil þu henge me, al þe werld on me to wonder. 73. Christ's ‘Love-Aunter’. Advocates Lib. 18. 7. 21. Mi loue is falle vp-on a may, For loue of hire i defende þis day. Loue aunters no man for-saket, It woundet sore wan it him taket; Loue anters may hauen no reste, Quare thouth is newe þer loue is faste; Loue anters with wo is bouth, Þer loue is trewe it flittet? nouth. 74. O vos omnes qui transitis per viam. Advocates Lib. 18. 7. 21. ?e þat pasen be þe wey?c, Abidet a litel stounde! Be-holdet, al mi felawes, ?ef ani me lik is founde. To þe tre with nailes þre Wol fast i hange bounde, With a spere al þoru mi side To min herte is mad a wounde. 75. The Christ Child shivering with Cold. Advocates Lib. 18. 7. 21. Ler to louen as y loue þe; On al my limes þu mith i-se Hou sore þei quaken for colde; For þe i suffre michil wo. Loue me, suete, an no-mo— To þe i take &amp; holde. Ihesu, suete sone dere, In porful bed þu list nou here, &amp; þat me greuet sore; For þi credel is als a bere, Ox &amp; Asse ben þi fere— Wepen may i þer fore. Ihesu, suete, be nout wroth, I haue neiþer clut ne cloth Þe inne for to folde; I ne haue but a clut of a lappe, Þerfore ley þi feet to my pappe, &amp; kep þe fro þe colde. Cold þe taket, i may wel se. For loue of man it mot be Þe to suffren wo, For bet it is þu suffre þis Þan man for-bere heuene blis— Þu most him bi?en þer-to. syþen it most nedes þat þu be ded To sauen man fro þe qued, Þi suete wil be do. But let me nouth duellen her to longe; After þi det me vnderfonge To ben for eueremo. Amen. 76. Christ's Three Songs to Man. Advocates Lib. 18. 7. 21. Primus cantus Water &amp; blod for þe i suete, &amp; as a þef i am i-take; I am i-bounden, i am i-bete, &amp; al it is, man, for þi sake. I suffre iewes on me to spete, &amp; al nith with hem i wake, To loken wan þu woldest lete Þi senne for loue of þi make. Secundus cantus Mi bodi is as red as ro, Þornes prikken myn hed fol sore, Mi visage waxit wan an blo, I haue so bled i may no more. Mi herte is for-smite a-to, al, mankinde, for loue of þe, To loken wan þu woldest go Fro þi senne for loue of me. Tertius cantus Þou þu wil nouth louen me, Siþen i þe my lowe schewe, Nedes i mot louen þe, Ne be þu neuere so vntrewe. Þe nailes, þe scourges, &amp; þe spere, Þe galle, &amp; þe þornes sarpe— Alle þese moun witnesse bere Þat i þe haue wonnen with myn harte.</field>
      <field name="fulltext">[LYRICS OF THE SCHOOL OF RICHARD ROLLE, FROM CAMB. UNIV. Dd. 5. 64.] 77. Homo Vide quid pro Te Patior. Camb. Univ. Dd. 5. 64, III. Vnkynde man, gif kepe til me and loke what payne I suffer for þe. Synful man on þe I cry, alanly for þi lufe I dy. Behalde, þe blode fra me downe rennes, noght for my gylt bot for þi synnes. My hende, my fete, with nayles er fest; syns &amp; vayns al to-brest; Þe blode owt of my hert-rote, loke, it falles downe to my fote. Of al þe payne þat I suffer sare, with-in my hert it greues me mare Þe vnkyndenes þat I fynd in þe, þat for þi lufe þus hynged on tre. Alas! why lufes þou me noght, and I þi lufe sa dere hase boght? Bot þou me lufe þou dose me wrang sen I haue loued þe lang. Twa &amp; thyrty ?ere &amp; mare I was for þe in trauel sare with hungyr, thirst, hete, &amp; calde; For þi lufe bath boght &amp; salde, Pyned, nayled, &amp; done on tre— All, man, for þe lufe of þe. Lufe þou me als þe wele aw, And fra syn þou þe draw, I gyf þe my body with woundes sare; And þare-to sall I gyf þe mare, Ouer all þis I-wysse, In erth mi grace, in heuen my blysse. Ihc Amen. 78. Christ pleads with His Sweet Leman. Camb. Univ. Dd. 5. 64, III. Lo! lemman swete, now may þou se Þat I haue lost my lyf for þe. What myght I do þe mare? For-þi I pray þe speciali Þat þou forsake ill company Þat woundes me so sare; And take myne armes pryuely &amp; do þam in þi tresory, In what stede sa þou dwelles, And, swete lemman, forget þow noght Þat I þi lufe sa dere haue boght, And I aske þe noght elles. 79. A Lament over the Passion. Camb. Univ. Dd. 5. 64, III. My trewest tresowre sa trayturly was taken, Sa bytterly bondyn wyth bytand bandes, How sone of þi seruandes was þou forsaken, And lathly for my lufe hurld with þair handes. My well of my wele sa wrangwysly wryed, Sa pulled owt of preson to pilate at prime; Þaire dulles &amp; þaire dyntes ful drerely þou dreed Whan þai schot in þi syght bath slauer &amp; slyme. My hope of my hele sa hyed to be hanged, Sa charged with þi crosce &amp; corond with thorne, Ful sare to þi hert þi steppes þa stanged— Me thynk þi bak burd breke; it bendes for-borne. My salue of my sare sa saryful in syght, Sa naked and nayled þi ryg on þe rode, Ful hydusly hyngand, þai heued þe on hyght, Þai lete þe stab in þe stane all stekked þat þar stode. My dere-worthly derlyng, sa dolefully dyght, Sa straytly vpryght streyned on þe rode; For þi mykel mekenes, þi mercy, þi myght, Þow bete al my bales with bote of þi blode. My fender of my fose, sa fonden in þe felde, Sa lufly lyghtand at þe euensang tyde; Þi moder and hir men?he vnlaced þi scheld— All weped þat þar were, þi woundes was sa wyde. My pereles prynce als pure I þe pray, Þe mynde of þis myrour þou lat me noght mysse; Bot wynd vp my wylle to won wyth þe ay, Þat þou be beryd in my brest &amp; bryng me to blysse. AmeN. 80. A prayer to Jesus. Camb. Univ. Dd. 5. 64, III. Ihesu, als þow me made &amp; boght, þou be my lufe &amp; all my thoght, and help þat I war to þe broght— with-owten þe may I do noght. Ihesu, als þou may do þi wille, and nathyn[g] es þat þe may lette, With þi grace my hert fulfill, my lufe &amp; my lykyng in þe sette. Ihesu, at þi wille I pray þat I mote be; All my hert fulfill with perfyte lufe to þe. Þat I haue done ill, Ihesu, forgyf þow me, And suffer me neuer to spill, Ihesu, for þi pyte. Amen. 81. A Song of Mortality. Camb. Univ. Dd. 5. 64, III. When adam delf &amp; eue span, spir, if þou wil spede, Whare was þan þe pride of man þat now merres his mede. Of erth &amp; slame als was adam maked to noyes &amp; nede, Ar we als he maked to be, whil we þis lyf sal lede. With I &amp; E, born ar we, als salomon vs hyght, To trauel here whils we ar fere, als fouls to þe flight. In worlde we ware kast for to kare to we be broght to wende Til wele or wa, an of þa twa, to won with-outen ende. For-þi whils þou may helpe þe now, amend þe &amp; haf mynde When þou sal ga he bese þi fa þat are was here þi frende. With E &amp; I, I rede for-þi þou thynk apon þies thre: What we ar, &amp; what we ware, &amp; what we sal be. War þou als wyse praysed in pryce als was salomon, Fayrer fode of bone &amp; blode þen was absalon, Strengthy &amp; strang to wreke þi wrang als euer was sampson, Þou ne myght a day, na mare þen þai, dede withstand alone. With I &amp; E, death to þe sal com als I þe kenne; Þou ne wate in what state, how, ne whare, ne when. Of erth aght þat þe was raght þou sal not haue, I hete, But seuen fote þer-in to rote, &amp; þi wyndyng-schete. For-þi gyf whils þou may lyf, or all gase þat þou gete— Þi gast fra god, þi godes olod, þi flesch fowled vndur fete. With I &amp; E, syker þow be þat þi secutowrs Of þe ne wil rek, bot skelk &amp; skek ful boldly in þi bowrs. Of welth &amp; witt þis sal be hitt, in world þat þou here wroght, Rekken þou mon, &amp; ?elde reson of thyng þat þou here thoght. May no fal[a]s help in þis case, ne cownsel getes þou noght; Gyft ne grace nane þare gase, bot brok als þou hase boght. With I &amp; E, þe boke biddes þe, man, be ware of þi werkes; Terme of þe ?ere hase þou nan here—þi mede bese þer þi merkes. What may þis be þat I here se? þe fayrehede of þi face, Þi ble sa bryght, þi mayn, þi myght, þi mowth þat miri mas? Al mon als was, to powder passe, to dede when þow gase, A grysely geste bese þan þi breste, in armes til enbrase. With I &amp; E, syker þou be þare es nane, I þe hete, Of al þi kyth wald slepe þe with, a nyght vnder schete. 82. A Song of Mercy. Camb. Univ. Dd. 5. 64, III. Mercy es maste in my mynde, for mercy es þat I mast prayse; Mercy es curtayse &amp; kynde, fra al mischeues he mai me rayse. Allas! sa lang I haue bene blynd &amp; walked will al-wayse. Mercy walde I fayne fynd to lede me in my last dayse. Mercy, lede me at þe last, When I owt of þis world sal wende. To þe cryand, I trayst fast Þat þou saue me fra þe fende. Mercy es trew as any stele when it es ryght vp-soght; Wha-sa will mercy fele, seke it, for it fayles noght. Mercy es syght of al my hele, þerfore I haue it mast in thoght. Mercy likes me sa wele for thorogh mercy was I boght. I ne wate what I may do or say til mercy, þat es ay sa gode: Þou graunte mercy þat mercy may, þat es my solace &amp; my fode. Mercy walde I fayne honowre, it es sa swete vnto my syght; It lyes in my creatoure, þat made vs of his awen myght. Mercy es al my socoure, til lede me to þe land of lyght, And bring me til þe rial toure whare I mai se mi god sa brygh[t]. God of al lorde &amp; keyng, I pray þe, ihesu, be my frende, Sa þat I may þi mercy syng in þi blys with-owten ende. Mercy es sa hegh a poynt, þar may na syn it suppryse; To þi mercy es my hert ioynt, for þer-in al my likyng lyse. Lord, lat it noght be aloynt, when þou sal sett þi gret assyse. With þi mercy my sawle anoynt, when I sal come to þi Iugise. Til þe Iuge sal I come, bot I wate noght my day; Mercy es bath al &amp; some, þar-in I trayst &amp; after pray. 83. A Song of Love-longing to Jesus. Camb. Univ. Dd. 5. 64, III. Ihesu, god sone, lord of mageste, Send wil to my hert anly to couayte þe. Reue me lykyng of þis land, my lufe þat þou may be; Take my hert in-till þi hand, sett me in stabylte. Ihesu, þe mayden sone, þat wyth þi blode me boght, Thyrl my sawule wyth þi spere, þat mykel luf in men hase wroght; Me langes lede me to þi lyght, &amp; festen in þe al my thoght; In þi swetnes fyll my hert, my wa make wane till noght. Ihesu my god, ihesu my keyng, forsake noght my desyre, My thoght make it to be meke, I hate bath pryde and Ire. Þi wil es my ?hernyng, of lufe þou kyndel þe fyre, Þat I in swet louyng with aungels take my hyre. Wounde my hert with-in, &amp; welde it at þi wille; On blysse þat neuer sal blyn, þou gar me fest my skylle; Þat I þi lufe may wyn, of grace my thoght þou fylle, And make me clene of syn, þat I may come þe tylle. Rote it in my hert, þe memor of þi pyne; In sekenes &amp; in qwert, þi lufe be euer myne; My ioy es al of þe, my sawle take it as þine; My lufe ay waxand be, sa þat it neuer dwyne. My sang es in syghyng, whil I dwel in þis way; My lyfe es in langyng, þat byndes me nyght &amp; day; Til I come til my kyng, þat I won with hym may, And se his fayre schynyng, &amp; lyfe þat lastes ay. Langyng es in me lent, for lufe þat I ne kan lete; My lufe it hase me schent, þat ilk a bale may bete; Sen þat my hert was brent in cryste lufe sa swete, Al wa fra me es went, &amp; we sal neuer mete. I sytt &amp; syng of lufe-langyng þat in my hert es bred; Ihesu, my keyng &amp; my ioyng, why ne war I to þe led? Ful wele I wate in al my state in ioy I sulde be fed. Ihesu, me bryng til þi wonyng, for blode þat þou hase sched. Demed he was to hyng, þe faire aungels fode; Ful sare þai gan hym swyng when þat he bunden stode, His bak was in betyng &amp; spylt hys blissed blode, Þe thorn corond þe keyng þat nayled was on þe rode. Whyte was his naked breste, &amp; rede his blody syde, Wan was his faire face, his woundes depe &amp; wyde; Þe iewyis wald not wande to pyne hym in þat tyde— Als streme dose of þe strande, his blode gan downe glyde. Blynded was his faire ene, his flesch blody for-bette, His lufsum lyf was layde ful low &amp; saryful vmbesette. Dede &amp; lyf began to stryf wheþer myght maystre mare, When aungels brede was dampned to dede to safe oure sauls sare. Lyf was slayne &amp; rase agayne, in faire-hede may we fare; And dede es broght til litel or noght, &amp; kasten in endles kare; On hym þat þe boght hafe al þi thoght, &amp; lede þe in his lare; Gyf al þi hert til crist þi qwert, &amp; lufe hym euermare. 84. A Song of the Love of Jesus. Camb. Univ. Dd. 5. 64, III. (L)uf es lyf þat lastes ay, þar it in criste es feste; For wele ne wa it chaunge may, als wryten has men wyseste. Þe nyght it tournes in-til þe day, þi trauel in-tyll reste; If þou wil luf þus as I say, þou may be wyth þe beste. Lufe es thoght wyth grete desyre, of a fayre louyng; Lufe I lyken til a fyre, þat sloken may na thyng; Lufe vs clenses of oure syn, lufe vs bote sall bryng; Lufe þe keynges hert may wyn, lufe of ioy may syng. Þe settel of lufe es lyft hee, for in-til heuen it ranne; Me thynk in erth it es sle, þat makes men pale and wanne; Þe bede of blysse it gase ful nee—I tel þe as I kanne. Þof vs thynk þe way be dregh, luf copuls god &amp; manne. Lufe es hatter þen þe cole, lufe may nane be-swyke; Þe flawme of lufe wha myght it thole, if it war ay I-like? Luf vs confortes &amp; mase in qwart &amp; lyftes tyl heuenryke; Luf rauysches cryste in-tyl owr hert—I wate na lust it lyke. Lere to luf if þou wyl lyfe when þou sall hethen fare; All þi thoght til hym þou gyf, þat may þe kepe fra kare; Loke þi hert fra hym noght twyn if þou in wandreth ware; Sa þou may hym welde &amp; wyn and luf hym euer-mare. Ihesu þat me lyfe hase lent, In-til þi lufe me bryng; Take til þe al myne entent, þat þow be my ?hernyng; Wa fra me away war went &amp; comen war my couaytyng, If þat my sawle had herd &amp; hent þe sang of þi louyng. Þi lufe es ay lastand fra þat we may it fele; Þare-in make me byrnand þat na thyng gar it kele; My thoght take in-to þi hand &amp; stabyl it ylk a dele, Þat I be noght heldand to luf þis worldes wele. If I lufe any erthly thyng þat payes to my wyll, &amp; settes my ioy &amp; my lykyng when it may come me tyll, I mai drede of partyng þat wyll be hate and yll; For al my welth es bot wepyng, when pyne mi saule sal spyll. Þe ioy þat men hase sene es lyckend til þe haye, Þat now es fayre &amp; grene and now wites awaye. Swylk es þis worlde, I wene, &amp; bees till domes-daye, All in trauel &amp; tene—fle þat na man it maye. If þou luf in all þi thoght and hate þe fylth of syn, and gyf hym þi sawle þat it boght, þat he þe dwell with-in, Als crist þi sawle hase soght &amp; þer-of walde noght blyn, Sa þou sal to blys be broght &amp; heuen won with-in. Þe kynd of luf es þis, þar it es trayst and trew, To stand styll in stabylnes &amp; chaunge it for na new; Þe lyfe þat lufe myght fynd or euer in hert it knew, Fra kare it tornes þat kyend &amp; lendes in myrth &amp; glew. For now lufe þow, I rede, cryste, as I þe tell, And with aungels take þi stede—þat ioy loke þou noght sell. In erth þow hate, I rede, all þat þi lufe may fell; For luf es stalworth as þe dede, luf es hard as hell. Luf es a lyght byrthen, lufe gladdes ?ong and alde, Lufe es with-owten pyne, als lofers hase me talde, Lufe es a gastly wynne þat makes men bygge &amp; balde, Of lufe sal he na thyng tyne, þat hit in hert will halde. Lufe es þe swettest thyng þat man in erth hase tane, Lufe es goddes derlyng, lufe byndes blode &amp; bane; In lufe be owre lykyng, I ne wate na better wane, For me &amp; my lufyng lufe makes bath be ane. Bot fleschly lufe sal fare as dose þe flowre in may, And lastand be na mare þan ane houre of a day, And sythen syghe ful sare þar lust, þar pryde, þar play, When þai er casten in kare til pyne þat lastes ay. When þair bodys lyse in syn, þair sawls mai qwake &amp; drede; For vp sal ryse al men and answer for þair dede. If þai be fonden in syn, als now þair lyfe þai lede, Þai sal sytt hel with-in &amp; myrknes hafe to mede. Riche men þair handes sal wryng, &amp; wicked werkes sal by In flawme of fyre, bath knyght &amp; keyng, with sorow schamfully; If þou wil lufe þan may þou syng til cryst in melody; Þe lufe of hym ouer-coms al thyng—þar-to þou traiste trewly. I sygh &amp; sob bath day &amp; nyght for ane sa fayre of hew, Þar es na thyng my hert mai light bot lufe þat es ay new; Wha-sa had hym in his syght or in his hert hym knew, His mournyng turned til ioy ful bryght, his sang in-til glew. In myrth he lyfes nyght &amp; day þat lufes þat swete chylde— It es ihesu, forsoth I say, of all mekest &amp; mylde; Wreth fra hym walde al a-way þof he wer neuer sa wylde, He þat in hert lufed hym, þat day fra euel he wil hym schylde. Of ihesu mast lyst me speke þat al my bale may bete; Me thynk my hert may al to-breke when I thynk on þat swete. In lufe lacyd he hase my thoght þat I sal neuer forgete; Ful dere me thynk he hase me boght with blodi hende &amp; fete. For luf my hert es bowne to brest, when I þat faire behalde; Lufe es fair þare it es fest, þat neuer will be calde; Lufe vs reues þe nyght rest, in grace it makes vs balde; Of al warkes luf es þe best, als haly men me talde. Na wonder gyf I syghand be, &amp; sithen in sorow be sette, Ihesu was nayled apon þe tre &amp; al blody for-bette. To thynk on hym es grete pyte, how tenderly he grette; Þis hase he sufferde, man, for þe, if þat þou syn wyll lette. Þare es na tonge in erth may tell of lufe þe swetnesse; Þat stedfastly in lufe kan dwell, his ioy es endlesse. God schylde þat he sulde til hell þat lufes &amp; lang-and es, Or euer his enmys sulde hym qwell, or make his luf be lesse. Ihesu es lufe þat lastes ay, til hym es owre langyng; Ihesu þe nyght turnes to þe day, þe dawyng in-til spryng; Ihesu, thynk on vs now &amp; ay, for þe we halde oure keyng; Ihesu, gyf vs grace, as þou wel may, to luf þe with-owten endyng. 85. A Salutation to Jesus. Camb. Univ. Dd. 5. 64, III. Heyle! ihesu my creatowre, of sorowyng medicyne, Heyle! ihesu mi saueowre, þat for me sufferd pyne, Heyle! ihesu, helpe &amp; sokowre, my lufe be ay þine. Heyle! ihesu, þe blyssed flowre of þi moder virgyne. Heyle! ihesu leder to lyght, In saule þou ert ful swete; Þi luf schynes day &amp; nyght, þat strenghes me in þis strete. Lene me langyng to þi sight, &amp; gif me grace til grete, For þou, ihesu, hase þat myght þat al my bale may bete. Ihesu, þi grace my hert enspyre, þat me til blis mai bryng; On þe I sett al my desyre, þou ert my luf-langyng; Þi luf es byrnand als þe fyre, þat euer on he wil spryng; Far fro me put pride &amp; Ire, for þam I luf na-thyng. Heile! ihesu, price of my prayer, lorde of mageste, Þou art ioy þat lastes ay, all delyte þou art to se; Gyf me grace, als þou wel may, þi lufer for to be; My langyng wendes neuer a-way, til þat I come til þe. Ihesu to lufe ay be me lefe, þat es my gastly gode. Allas! my god es als a thefe nayled til þe rode; Hys tender vayns begyns to brest, al rennes of blode; Handes &amp; fete with nayles er fest, þat chawnges mi mode. Ihesu mi keyng es me ful dere, þat with his blode me boght; Of spittyng spred es al þat clere, to dede with betyng broght; For me he tholed þies payns sere, þe whilk wreche he wroght; For-þi þai sitt my hert ful nere, þat I forgete þam noght. Ihesu, fortune of ilk a fyght, þou graunt me grace to spede, Þat I may lufe þe ryght &amp; haue þe to my mede; Þi luf es fast in ilk a fandyng, &amp; euer at al owre nede; Als thurgh þi grace art my ?hernyng, In-til þi lyght me lede. 86. Thy Joy be in the Love of Jesus. Camb. Univ. 5. 64, III. Thy ioy be ilk a dele to serue þi god to pay, For al þis worldes wele þou sees wytes a-way, Þow fande his lufe to fele þat last with þe will ay, And þi kare sal kele, þi pyne turne þe to play. In crist þou cast þi thoght, þou hate all wreth and pryde, And thynk how he þe boght with woundes depe &amp; wyde; When þou hym-self hase soght, wele þe sal be-tyde; Of ryches rek þe noght, fra hell bot he þe hyde. Do als I þe rede, lyftand vp þi hert, And say til hym was dede, ‘cryste, myne hele þou ert!’ Syn synkes as lede, &amp; fer downe fals fra qwert; Þarfore stabyl þi stede þar smy-tyng may noght smert. In cryste knyt þi solace, hys lufe chawnge þi chere, With ioy þou take his trace &amp; seke to sytt hym nere; Ever sekand his face, þou make þi sawle clere: He ordans hegh þi place, yf þou his lufe will lere. Þou kepe his byddyngs ten, hald þe fra dedely synne, Forsake þe ioy of men, þat þou his lufe may wynne; Þi hert of hym sal bren with lufe þat neuer sal twynne, Langyng he wil þe len heuen to won with-Inne. Þou thynk on hys mekenes, how pore he was borne; Behalde his blody flesch es prikked wit thorne; Þi lufe lat it noght lesse; he saued þat was forlorne. To serue hym in swetnes, all haue we sworne. If þou be in fandyng, of lufe þou hase grete nede, To stedde [þe] in stallyng &amp; gyf þe grace to spede; Þow dwell ay with þi kyng—in hys lufe þe fede; For lityll haue I connyng to tel of his fairhede. Bot luf hym at þi myght whils þou ert lyuand here, And loke vnto þi syght þat nane be þe so dere; Say to hym bath day &amp; nyght: ‘when mai I negh þe nere? Bryng me to þi lyght þi melodi to here.’ In þat lyfe þe stedde þat þou be ay lyuand, And gyf hym lufe to wedde þat þou with hym wil stand. Ioy in þi brest es bredde, when þou ert hym lufand; Þi sawle þan hase he fedde in swete lufe brennand.</field>
      <field name="fulltext">[MISCELLANEOUS LYRICS FROM ABOUT 1375.] 87. A General Confession. Burton MS. (Prebendary John R. Burton, Ludlow). [Text within brackets supplied from Camb. Univ. MS. Ii. 6. 43.] Swete ihesu crist, to þe, copable wrecche ich ?elde me, of sennes þat ich habbe ydo yn al my lyue hider-to, In pride, yn wraþþe, in vyl enuye, yn glotonye, yn lecherye, yn sleuþe, lord, yn þy seruyse, And of þis wordles couetyse. To ofte ich habbe yn myne lyue y-sen?ed wit my wittes fyue, Wit eren yhered, wit e?en sy?t, Wit senfol speche dey &amp; ny?t, Wit cleppinges, wit kessenge also, Wit hondes yhandled, wit fet ygwo, Wit herte senfolliche yþo?t, Wit al my body euele ywro?t; And of al my folye Mercy, lord, mercy ich crye. Al-þa? ich sen?ede euere, Lord ich for-soc þe neuere, [Ne oþer god took y noon, Fadyr of heuen, but þe oon. There-fore, lorde, y þe beseche Wit ry?t hertly speche,] ?ef þou me none med[e] Efter my senful dede, Ak efter, lord, þy grete [pyte]. Lord ihesu, asoyle þou me, And send me ofte er [y dy?e] Sor?e of herte and teres o[f y?e], For sennes þat ich habbe [do] yn al my lyue hider-[to]; And let me neuere b[egynne] To do no maner dede[ly synne]; So þat ich at myn end[e daye] Clene of senne deye [maye], Srifte and housele at [myn ende], Þat my saule mote [wende] yn-to þat blisse of [þyn empyre] Þer þou regnest lo[rde &amp; syre. Amen.] 88. Hand by Hand We Shall us Take. MS. Bodley 26. Honnd by honnd we schulle ous take, &amp; ioye &amp; blisse schulle we make, for þe deuel of elle man ha?t for-sake, &amp; godes sone ys maked oure make. A child is boren a-mo[n]ges man, &amp; in þat child was no wam; þat child ys god, þat child is man, &amp; in þat child oure lif bygan. Honnd by honnd þanne schulle ous take, &amp;c. Senful man be bliþe and glad, for your mariage þy peys ys grad, wan crist was boren: com to crist, þy peis ys grad, for þe was hys blod ysched, þat were for-loren. Honnd by honnd þanne schulle ous take &amp; ioye &amp; blisse schu[lle] we make, &amp;c. Senful man be bliþe &amp; bold, for euene ys boþe bo?t &amp; sold, euereche fote: com to crist, þy peys ys told, for þe he ?ahf a hondre fo[l]d, hys lif to bote. Honnd by honnd, &amp;c. 89. Iesu Dulcis Memoria. Hunterian Museum MS. V. 8. 15. Ihesu, swete is þe loue of þee, Noon oþir þing so swete may be; No þing þat men may heere &amp; see Haþ no swetnesse a?ens þee. Ihesu, no song may be swetter, No þing in herte blisfullere, Nou?t may be feelid delitfullere, Þan þou, so sweete a louere. Ihesu, þi loue was vs so fre Þat it fro heuene brou?te þee; For loue þou dere bou?tist me, For loue þou hynge on roode tre. Ihesu, for loue þou þoledist wrong, Woundis sore, &amp; peynes strong; Þin peynes weren ful long— No man may hem telle ne song. Ihesu, for loue þou bood so wo Þat blody stremys runne þe fro; Þi whyte sydes woxen blw &amp; blo— Oure synnes it maden so wolawo. Ihesu, for loue þou stei? on roode, For loue þou ?af þin herte blode; Loue þee made my soules foode, Þi loue vs bou?te til al goode. Ihesu my loue, þou were so fre, Al þat þou didest for loue of me. What schal I for þat ?elde þee? Þou axist nou?t but loue of me. Ihesu my god, ihesu my kyng, Þou axist me noon oþir þing, but trewe loue &amp; herte ?ernyng, And loue teeris with swete mornyng. Ihesu my loue, ihesu my ly?[t], I wole þee loue &amp; þat is ri?t; Do me loue þee wiþ al my my?t, &amp; for þee moorne boþe day &amp; ny?t. Ihesu, do me so ?erne þee Þat my þou?t euere vpon þee be; Wiþ þin y?e loke to me, And myldely my nede se. Ihesu, þi loue be al my þou?t, Of oþir þing ne recche me nou?t; Þanne haue I þi wille al wrou?t, Þat hauest me ful dere bou?t. 90. Christ's Gift to Man. Hunterian Museum MS. V. 8. 15. Crist makiþ to man a fair present, His blody body wiþ loue brent; Þat blisful body his lyf haþ lent, For loue of man þat synne haþ blent. O Loue, loue, what hast þou ment? Me þinkeþ þat loue to wraþþe is went. Þi loueliche hondis loue haþ to-rent, And þi liþe arme[s] wel streit itent; Þi brest is baar, þi bodi is bent, for wrong haþ wonne &amp; ri?t is schent. Þi mylde boones loue haþ to-drawe, Þe naylis þi feet han al to-gnawe; Þe lord of loue loue haþ now slawe— Whane loue is strong it haþ no lawe. His herte is rent, / his body is bent vpon þe roode tre; Wrong is went, / þe deuel is schent, crist, þur? þe my?t of þee. For þee þat herte is leyd to wedde; swych was þe loue þat herte vs kedde, Þat herte barst, þat herte bledde— Þat herte blood oure soulis fedde. Þat herte clefte for treuþe of loue, Þerfore in him oon is trewe loue; For loue of þee þat herte is ?oue— Kepe þou þat herte &amp; þou art aboue. Loue, loue, where schalt þou wone? Þi wonyng-stede is þee bi-nome, For cristis herte þat was þin hoome— He is deed, now hast þou noone. Loue, loue, whi doist þou so? Loue, þou brekist myn herte a-two. Loue haþ schewid his greet my?t, For loue haþ maad of day þe ny?t; Loue haþ slawe þe kyng of ry?t, And loue haþ endid þe strong fi?t. So Inliche loue was neuere noon; Þat witiþ wel marie &amp; Ioon, And also witen þei euerychon, Þat loue wiþ hym is maad at oon. Loue makiþ, crist, þin herte myn, So makiþ loue myn herte þin; Þanne schulde myn be trewe al tym, And loue in loue schal make it fyn. 91. Ihesu that hast me dere I-boght. Longleat MS. 29, Art. 19. IN seiynge of þis orisoun stynteth &amp; bydeth at euery cros &amp; þynketh whate ye haue seide. For a more deuout prayere fond I neuer of the passioun who-so wolde deuoutly say hitte. Ihesu þat hast me dere I-boght, Write þou gostly in my þo?t, Þat I mow with deuocion Þynke on thy dere passioun: For þogh my hert be hard as stone, ?it maist þou gostly write þer-on With naill &amp; with spere kene, And so shullen þe lettres be sene. Write in my hert with speches swete, Whan Iudas þe traytour can þe mete— That traitour was ful of þe feende, And yit þou caldest hym þy frende. Swete ihesu, how my?t þou soo Cal hym þy frend so fel &amp; foo? Bot sethen þou spake so louely To hym þat was þyn enemy, how swete shulle þi speches be To ham þat hertely louen the, Whan þey in heuyn with the shal dwelle, Iwis þer may no tonge telle. Write how þou were bounde sore &amp; drawen forth pilate byfore, And how swetly þou answard þo To hym þat was þy fel foo. Write how þat fals enqueste Cried ay with-outen reste: ‘honge hym on þe rode tre, For he wil kynge of Iewes be’. Write vp-on my hert boke Þy faire &amp; swete louely loke, For shame of har hiddous crie Þat wolden of þe haue no mercy. Write how, whan þe cros was forth bro?t And þe nayll of Iren wro?t, how þou began to cheuer &amp; quake— thyn hert was woo þo? þou ne spake. Write how dounward þou can loke whan Iewes to þe þe cros betoke. Þou bare hit forth with reuthly chere; Þe teres ran doun by þy lere. Ihesu, write in my hert depe how þat þou began to wepe þo þy bak was to þe rode bent, With rogget nayll þy handes rent. Write þe strokes with hameres stout With þe blood rennynge a-bowt; how þe naill stynt at þe bone Whan þou were ful wo-begone. Ihesu, yit write in my hert how bloode out of þy woundes stert; And with þat blode write þou so ofte, Myn hard hert til hit be softe. Ihesu þat art so myche of my?t, Write in my hert þat reuthful sy?t, To loken on thy modyr fre When þou were honget on roode tre. Write þy swete moderes woo Whan sho saw þe to [þe] deth goo: Iwis thogh I write al my lyue, I sholde neuer hir woo discryue. In myn hert ay mot hit be,— þat hard knotty rode tree, The naill &amp; þe spere also þat þou were with to deth do, The croun &amp; þe scourges grete þat þou were with so sore I-bette, Thy wepynge &amp; þy woundes wide, þe blode þat ran doun by thy syde, The shame, þe scorne, þe grete despite, þe spottel þat defoulet þy face so white, The eysel &amp; þe bittyr galle, And oþer of þy peynes alle,— For while I haue ham in my þo?t þe deuyl I hope shal dere me no?t. Ihesu, write þis þat I my?t knowe how mychel loue to þe I owe; For þo? þat I wold fro þe flee þou folwest euer to saue me. Ihesu, whan I þynke on the, how þou were bound for loue of me, Wel owe I to wepe þat stounde þat þou for me so sore were bounde. bot þou þat bare vpon þy handes For my synnes so bitter bandes, with loue bandes bynd þou so me þat I be neuer departed fro the. Ihesu þat was with loue so bounde, þat soffred for me dethes wounde, At my deiynge so visite me And make þe fend away to flee. Ihesu, make me glad to be Sympil &amp; pouer for loue of þe, And let me neuer for more ne lasse loue good to myche þat sone shal passe. Ihesu þat art kynge of lyf, Tech my soule þat is þy wyf To loue best no þynge in londe Bot þe, ihesu, hir dere housbonde. For oþer blesse &amp; oþer beaute Be hit foule &amp; sorow to see; For oþer ioy &amp; oþer blisse Woo &amp; sorow for-soth hit is, And lesteth bot a lytel while Mannys sowle for to begyle. [Ihesu] let me fele what ioy hit be To suffyre wo for loue of þe, how myry hit is for to wepe, how softe in hard cloþes to slepe. lat now loue his bow bende &amp; loue arowes to my hert send, þat hit mow percen to þe roote, For suche woundes shold be my bote. Whan I am lowe for þy loue þan am I moste at myn aboue, Fastynge is feest, murnynge is blis, For þy loue pouert is richesse. þe hard here shold be more of pris þan softe sylk or pelur or bys; Defaut for þi loue is plente, And fleishely lust wel loth shold be. Whan I am with woo be-stadde For þy loue, þan am I glad; To suffre scornys &amp; grete despite For loue of þe is my delite. Ihesu, make me oo ny?t to wake &amp; in my þo?t þy name to take; And wheþer þe ny?t be short or longe, Of þe, ihesu, be euer my songe. let þis prayere a chayne be To draw þe doun of þy se, þat I mow make þe [a] dwellynge In my hert at þy lykynge. Ihesu, I pray þe for-sake nat me Thogh I of syn gylty be, For þat þef þat henge þe by Redyly þou yaf hym þy mercy. Ihesu þat art so corteysly, Make me bold on þe to cry; For wel I wot with-out drede þy mercy is more þan my mysdede. Ihesu þat art so lef &amp; dere, Hyre &amp; spede þis pouer prayere; For poul, þat was so fel &amp; wode To spil cristen mennys blode, To the wold he no prayere make, &amp; þou woldest nat hym forsake— þan maist þou no?t forsake me, Seþen þat I pray þus [to] þe. At my deynge I hop I-wis of þy presens I shal no?t mysshe. Ihesu, make me þan to ryse From deth to lyue, on such a wise as þou rose vp on estre day, In ioy &amp; blisse to lyue aye. Amen. 92. Oracio de sancta Maria. Camb. Univ. MS. Ii. 6. 43. Heyle be þou ladye so bry?t! Gabriel þat seyde so ry?t, ‘Cryst ys wyth þee.’ Swettyst &amp; swotyst in sy?t, Modyr and mayde of my?t, Haue mercy on mee. Hayle be þou fynest to fonde! Ihesu þy sone, y vndyrstonde, Of þe borne he was; Glad were þou, lef in londe, Thou þou haddyst in honde The prynce of oure pees. Heyle, ladye, flower of alle þynges! Ryally .3. ryche kynges, Derely dy?t, Comely wyth knelynges, Brou?ten þi sone þree þynges— The sterre was ly?t. Hayle, gladdyst of alle wyue! Aryse fro deþ to lyue, Thy sone þo þou sy?e, Blyssyd be þoo woundys fyue, That made mannys soule to þryue In heuen so hy?e. Heyle, ioye in hert &amp; in y?e! Wyth y?e þy sylf þoo þou sy?e On holy þursdaye Ihesu þi sone all vp-sty?e hoom in-to heuen so hy?e, The apostles to paye. Heyle, ladye, full of all blys! Þo þat þou wentyst wysse To blys soo bry?t— That blys god lete vs neuer mysse, Marye, þou vs wysely wysse Be daye and be ny?t. AmeN. 93. An Orison to the Trinity. B.M. Addit. MS. 37787. Fadur &amp; sone &amp; holygost, Lord, to þe I cri and calle; Studfast god of mi?thes most, My synful lif is steken in stalle; I preye þe, lord, þat þou þe hast Me to helpe þat I ne falle, And make my soule clene &amp; chast Of dedly synne and vuelus alle. Lord, haue merci on my synne And bringe me out of al my care; Vuel to do wol I now blynne, I haue wrouht a?eynes þi lare. Þou rewe of me out and Inne, And helpe me of my wondes sare; Lord þat al þis world schal wynne, Hele me ar I founde and fare. Fadur in heuene þat wel may, I preye þe, lord, þat þou me lede In riht weyes of stable fay, At myn endyng whon I haue drede. Þi grace I aske nyht and day, And ?if me mercy of my mysdede; Of myn askynge say not nay, But helpe me, lord, at al my nede. Swete Ihesu þat for me was borun, Þou here my preyere loude &amp; stille, For pine þat me is leide bi-forun; Ofte I sike &amp; wepe my fulle, Ofte so haue I ben forsworen, Whon I haue don a?eynes þi wille; Suffre neuer þat I be loren, Lord, for my dedus ille. Þe holigost, I preye to þe Niht &amp; day in good entent; In al my serwe cumfort me, Þi holi grace þou me sent; And schilde me ?if þi wille be From dedly synne þat I ne be schent; For mary loue, þat mayden fre, In whom þou lyhtest verrayment. I preye þe, lady, meke and mylde, Þat þou preye for my mysdede, For loue of þi swete childe As þou hym sau? on rode blede. Euer ?ete haue I beon wylde, My synful soule ys euer in drede, Mercy leuedy, þou me schilde And helpe me euer at al my nede. MErcy, mary mayden clene, Þou let me neuer in synne dwelle, Prey for me þat hyt be sene, And schilde me from þe pyne of helle; For certes, leuedy, riht wel I wene Þat alle my fomen may þou felle; For-þy my serwe to þe I mene, Wyt ferful mood my tale I telle. BE-þenke þe, leuedy, euer and ay Of alle wymmen þou berest þe flour; For synful mon, as I þe say, God hathe do þe gret honour. Receyue my preyere nyht &amp; day, Whon I þe byseche in eny a our; Helpe me, leuedy, so wel þou may, Me by-houeþ þat þou be my counselour. Off counseil, leuedi, I preye to þe Niht and day in wele and wo, Of al my serwe cumforte me, And be my schelde a?eynes my fo; For certes ?if þi wille hyt be Alle my fomen may þou slo. Helpe me, leuedi hende and fre, Þou take þat þe is fallen fro. AT myn endyng þou stonde by me, When I schal heþen founden &amp; fare, When þat I quake and dredful be And alle my synnes I rewe hem sare; As euer my hope haþ ben in þe, Þenke þer-on, leuedi, &amp; helpe me þare For loue of þat swete tre Þat Ihesu spradde his bodi bare. Ihesus, for þat þulke stonde Þat þou woldest on rode blede, At myn endyng whon I schal fonde, Þou haue mercy of my mys-dede, And hele of my dedly wonde, And helpe me in þat muchel nede, Whon dethe me takeþ &amp; bryngeþ to gronde— Þen schal I, lord, þi domus drede. LOrd, for my synnes to do penaunce— For my dede þou grant hit me— A space of uerray repentaunce In serwe of hert I praye to þe. In þi merci is myn affiaunce, Of my foli þou haue pite, Þat þou of me ne take uengaunce, Lord, for þi benignite. LOrd, as þou art ful of miht, And as þou alle þinges wost, My lif a-mende, my dedus riht, For maryus loue, þat maydenes host; And brynge me sone in-to þat liht Wiþ-outen ende þer ioye is most, On þe to se þat swete siht, Fadur &amp; sone &amp; holigost. Amen. 94. A Prayer to Jesus. Stonyhurst Coll. MS. XLIII. Ihesu, for þi wurthy wounde That went to þin hert-rote, For synne þat hath my soule bounde, Lete þi blyssyd blod be my bote. Ihesu, for þi wundys smerte Of þe feet &amp; of þe handyn twoo, Make me meke &amp; lawe of hert, &amp; þe to loue as I schuld doo. Ihesu, for þoo doolful teerys That þou weptyst for my gylt, Here and spede my preye?erys, And spare me þat. I be not spylt. Ihesu, þat art heuene Kyng, Sothfast god &amp; man also, ?eue me grace of good endyng, And hem alle þat I am holdyn to. Ihesu lord, þat madyst me &amp; wyth þi blyssed blod me bou?t, For?eue me þat I haf greuyd þe Wyth wurd, worke, wyl, and thou?t. Ihesu, in qwam is alle my trost, Þat dey[d]st upon þe rode-tre, Wythdrawe my hert fro fleschly lust, From coueityse &amp; from vanyte. Ihesu Cryst, to þe I calle Þat art fadyr ful of my?th, Kepe me þat I ne falle In fleschly synne as I haue ty?t. Ihesu, for þi blyssed blode, Bryng þe sowlys into blysse Of qwom þat I haue ony goode, &amp; spare hem þat haue doo amysse.</field>
      <field name="fulltext">[THE ‘VERNON SERIES’ OF REFRAIN POEMS.] 95. Mercy Passes All Things. Vernon MS. Bi west, vnder a wylde wode-syde, In a launde þer I was lente, Wlanke deor on grounde gunne glyde, And lyouns Raumping vppon bente, Beores, wolues wiþ Mouþes wyde, Þe smale Beestes þei al to-rente. Þer haukes vn-to heore pray þei hyde, Of whuche to on I tok good tente— A Merlyon, a Brid had hente And in hire foot heo gan hit bringe; Hit couþe not speke, but þus hit mente, How Merci passeþ alle þinge. Merci was in þat Briddes muynde, But þerof kneu? þe Hau[e]k non, For in hir foot heo gan hit bynde, And heold hit stille as eny ston; Heo dude after þe cours of kynde, And flei? in-to a treo anon. Þorw kuynde þe Brid gan Merci fynde, For on þe morwe heo let hit gon. Ful stille I stod my-self al-on, To herken hou þat Brid gan synge: A-wey wol wende boþe Murþe and moon, And Merci passeþ alle þinge. How Merci passeþ strengþe &amp; ri?t, Mony a wyse seo we may; God ordeyned Merci most of miht, To beo aboue his werkes ay. Whon deore Ihesu schal be diht To demen vs at doomes-day, Vr sunne wol beo so muche in siht, We schul not wite what we schul say; Ful fersliche Ri?t wol vs affray, And blame vs for vr mis-lyuing: Þen dar non prese for vs to pray, But Merci þat passeþ alle þing. Riht wolde sle vs for vr synne, Miht wolde don execucion; And Rihtwyse god þen wol be-gynne Forte reherce vs þis resoun: ‘I made þe, Mon, ?if þat þou minne, Of feture lich myn owne fasoun, And after crepte In-to þi kinne, And for þe suffred passioun; Of þornes kene þen was þe croun, Ful scharpe vppon myn hed standyng; Min herte-blood ran from me doun, And I for-?af þe alle þing. ‘Myn herte-blood for þe gan blede To buye þe from þe fendes blake, And I for-?af þe þi mis-dede— What hast þou suffred for my sake? Me hungred, þou woldest not me fede; Ne neuer my þurst ne woldestou slake; Whon I of herborwe hedde gret nede, Þou woldest not to þin hous me take; Þou se?e me a-mong todes blake, Ful longe in harde prison lyng. Let seo what onswere constou make, Wher weore þou kynde in eny þing? ‘And hou I quenched al þi care, Lift vp þin ei?e and þou mai?t se Mi woundes wete, blodi, al bare, As I was rau?t on Roode-tre. Þou se?e me for defaute forfare, In seknes and in pouerte; ?it of þi good woldestou not spare, Ne ones come to visyte me; Al eorþli þing I ?af to þe, Boþe Beest and fisch &amp; foul fleoyng, And tolde þe hou þat charite And Merci passeþ alle þing. ‘Hou mihtou eny merci haue Þat neuer desyredest non to do? Þou se?e me naked and cloþes craue, Barehed and Barefot gan I go; On me þou vochedest no þing saue, But beede me wende þi wones fro. Þou se?e me ded aboue to graue, On Bere seuen dayes and mo; For luitel dette I ou?te þe þo, Þou forbed my buri?ing. Þi Pater noster seyde not so, For Merci passeþ alle þing.’ Þeos are þe werkes of Merci seuene, Of w?uche crist wol vs areyne, Þat alle schul stoney wiþ þat steuene Þat euer t[o] resoun mi?te a-teyne; For heer but ?if we make vs euene, Þer may no miht ne ?iftes ?eyne. Þenne to þe kyng of heuene, Þe Bok seiþ þat we schul seyne: ‘Wher hastou, lord, in prisoun leyne? Whonne weore þou in eorþe dwellyng? Whon se?e we þe in such peyne? Whon askedest þou vs eny þing?’ ‘Whon ?e se?e ouþer Blynd or lame Þat for my loue asked ?ou ou?t; Al þat ?e duden in myn name, Hit was to me, boþe deede &amp; þou?t; But ?e þat hated cristendame, And of my wraþþe neuer ne rou?t, ?our seruise schal ben endeles schame, Hellefuir þat slakes nou?t. And ?e þat wiþ my blood I bou?t, Þat loued me in ?oure lyuynge, ?e schul haue þat ?e haue sou?t, Merci þat passeþ alle þinge.’ Þis tyme schal tyde—hit is no nay— And wel is him þat haþ þat grace For to plese his god to pay, And Merci seche while he haþ space. For beo vr mouþ crommed with clay, Wormes blake wol vs enbrase— Þen is to late, Mon, in good fay, To seche to A-Mende of þi trespace. With mekenes þou may heuene purchase, Oþer Meede þar þe non bring, But knowe þi god in vche a case, And loue him best of any þing. To god an mon weore holden meste To loue and his wraþþe eschuwe. Now is non so vnkuynde a beeste Þat lasse doþ þat weore him duwe; For Beestes and foules, more &amp; leeste, Þe cours of kynde alle þei suwe; And whonne we breken Godes heste, A?eynes kuynde we ben vn-trewe. For kuynde wolde þat we him knewe, And dradde him most in vre doing; Hit is no riht þat he vs rewe, But Merci passeþ alle þing. Now harlotrye for murþe is holde, And vertues tornen in-to vice, And Symonye haþ chirches solde, And lawe is waxen Couetyse; Vr feiþ is frele to flecche &amp; folde, For treuþe is put to luytel prise; Vre God is glotenye and golde, Dronkenes, Lecherye and dyse. Lo! heer vr lyf and vre delyce, Vr loue, vr lust, and vre lykyng; ?et ?if we wole repente and ryse, Merci passeþ alle þinge. Vn-lustily vr lyf we lede, Monhod and we twynne in two; To heuen ne helle take we non hede, But on day come, a-noþer go. Who is a mayster now but meede, And pruide þat wakened al vr wo? We stunte neiþer for schame ne drede To teren vr god from top to to, For-swere his soule, his herte also, And alle þe Menbres þat we cun Mynge,— Ful harde vengeaunce wol falle on þo, But merci passeþ alle þinge. And corteis knihthod and clergye, Þat wont were vices to forsake, Are nou so Rooted in Ribaudye Þat oþur merþes lust hem not make. A-wei is gentyl cortesye, And lustines his leue haþ take; We loue so slouþe and harlotrie, We slepe as swolle swyn in lake; Þer wol no worschupe wiþ vs wake Til þat Charite beo mad a kyng,— And þen schal al vr synne slake, And Merci passeþ alle þing. I munge no more of þis to ?ou, Al-þau? I couþe ?if þat I wolde, For ?e han herd wel whi &amp; hou Bi-gon þis tale þat I haue tolde. And þis men knowen wel I-nouh, For Merlyons feet ben colde, hit is heor kynde on Bank and bouh A quik Brid to hauen and holde, From foot to foot to flutte and folde, To kepe hire from clomesyng,— As I an hauþorn gan bi-holde, I sau? my self þe same þing. Whon heo hedde holden so al niht, On Morwe heo let hit gon a-way. Wheþer gentrie tau?t hire so or nou?t, I con not telle ?ou, in good fay. But God, as þou art ful of mi?t, Þou? we plese þe not to pay, Graunt vs repentaunce and respi?t, And schrift and hosel or we day; As þou art God and mon verray, Þou beo vr help at vre endyng, Bi-fore þi face þat we mai sai: ‘Now Merci passeþ alle þinge.’ 96. Deo Gracias. I. Vernon MS. In a Chirche, þer I con knel Þis ender day in on Morwenynge, Me lyked þe seruise wonder wel, For-þi þe lengore con I lynge. I sei? a Clerk a book forþ bringe, Þat prikked was in mony a plas; Faste he sou?te what he scholde synge, And al was Deo Gracias. Alle þe queristres in þat qwer, On þat word fast gon þei cri: Þe noyse was good, &amp; I drou? neer And called a prest ful priueli, And seide: ‘sire, for ?or curtesi Tel me, ?if ?e habbeþ spas, What hit meneþ, and for-whi ?e singe Deo Gracias.’ In selk þat comeli clerk was clad, And ouer a lettorne leoned he; And wiþ his word he maade me glad, And seide: ‘sone, I schal telle þe. Fader and sone In Trinite, Þe holy gost, ground of vr graas, Also oftesiþe þonke we As we sei Deo Gracias. ‘To þonke &amp; blesse him we ben bounde With al þe murþes þat mon mai Minne; For al þe world in wo was wounde Til þat he crepte in-to vr kinne,— A louesum buirde he li?te with-Inne, Þe worþiest þat euer was— And schedde his blod for vre sinne, And þerfore Deo Gracias.’ Þen seide þe Preost: ‘sone, be þi leue I moste seie forþ my seruise,— I preye þe tak hit nou?t in greue, For þou hast herd al my deuise— Bi-cause whi hit is clerkes wyse And holychirche muynde of hit maas, Vnto þe prince so muchel of prise, Forte synge Deo Gracias.’ Out of þat chirche I wente my way, And on þat word was al my þou?t, And twenti tymes I con say, ‘God graunte þat I for-?ete hit nou?t.’ Þou? I weore out of bonchef brou?t, what help weore to me to seye ‘allas!’ In þe nome of god, what-euer be wrou?t, I schal seie, ‘deo gracias.’ In Mischef and in bonchef boþe, Þat word is good to seye and synge, And not to wayle ne to bi wroþe, Þau? al be nou?t at vre lykynge; For langour schal not euer lynge, And sum tyme plesaunce wol ouer-pas, But ay in hope of a-mendynge I schal seye, ‘Deo Gracias.’ A-mende þat þou hast don amis, And do wel þenne, and haue no drede, Wheþer-so þou beo In bale or blis; Þi goode suffraunce schal gete þe mede, ?if þou þi lyf in lykyng lede, Loke þou beo kuynde in vch a cas; Þonk þi god, ?if þou wel spede, Wiþ þis word, Deo Gracias. ?if god haþ ?iue þe vertues mo Þen he haþ oþure two or þre, Þenne I rede þou rule þe so Þat men may speke worschupe bi þe. Be fert of pruide &amp; bost þou fle, Þi vertues let no fulþe de-faas, But kep þe clene, corteis, &amp; fre, And þenk on Deo Gracias. ?if þou beo mad an Offycer, And art a Mon of muche miht, What cause þou demest, loke hit be cler, And reue no mon from him his riht. ?if þou beo strong and fers to fiht, For envye neuer mon þou chas, But drede þi god boþe dai &amp; ni?t, And þenk on deo gracias. ?if we þis word in herte wol haue, And ay in loue and leute leende, Of crist bi couenaunt we mow craue Þat Ioye þat schal neuer haue ende, Out of þis world whon we schul wende, In-to his paleys for to paas, And sitte a-mong his seintes hende, And þer synge Deo Gracias. 97. Against my Will I take my Leave. Vernon MS. Nou Bernes, Buirdus bolde and blyþe, To blessen ow her nou am I bounde; I þonke ?ou alle a þousend siþe, And prei god saue ?ou hol and sounde; Wher-euer ?e go, on gras or grounde, He ow gouerne with-outen greue. For frendschipe þat I here haue founde, A-?eyn mi wille I take mi leue. For frendschipe &amp; for ?iftes goode, For Mete &amp; Drinke so gret plente, Þat lord þat rau?t was on þe Roode, He kepe þi comeli cumpayne; On see or lond wher þat ?e be, He gouerne ow wiþ-outen greue. So good disport ?e han mad me, A?ein my wille I take my leue. A?ein mi wille al-þau? I wende, I may not al-wey dwellen here; For eueri þing schal haue an ende, And frendes are not ay I-fere; Be we neuer so lef and dere, Out of þis world al schul we meue; And whon we buske vn-to vr bere, A?eyn vr wille we take vr leue. And wende we schulle, I wot neuer whenne, Ne whoderward þat we schul fare; But endeles blisse or ay to brenne, To eueri mon is ?arked ?are. For-þi I rede vch mon be-ware, And lete vr werk vr wordes preue, So þat no sunne vr soule forfare Whon þat vr lyf haþ taken his leue. Whon þat vr lyf his leue haþ lauht, Vr bodi lith bounden bi þe wowe, Vr richesses alle from vs ben raft, In clottes colde vr cors is þrowe. Wher are þi frendes ho wol þe knowe? Let seo ho wol þi soule releue. I rede þe, mon, ar þou ly lowe, Beo redi ay to take þi leue. Be redi ay, what-euer bi-falle, Al sodeynli lest þou be kiht; Þou wost neuer whonne þi lord wol calle, Loke þat þi laumpe beo brennynge briht; For leue me wel, but þou haue liht, Riht foule þi lord wol þe repreue, And fleme þe fer out of his siht, For al to late þou toke þi leue. Nou god þat was in Bethleem bore, He ?iue vs grace to serue him so Þat we mai come his face to-fore, Out of þis world whon we schul go; And for to amende þat we mis-do, In Clei or þat we clynge and cleue, And mak vs euene wiþ frend and fo, And in good tyme to take vr leue. Nou haueþ good dai, gode men alle, Haueþ good dai, ?onge and olde, Haueþ good day, boþe grete and smalle, And graunt-Merci a þousend folde! ?if euere I mi?te ful fayn I wolde Don ou?t þat weore vn-to ?ow leue; Crist kepe ow out of cares colde, For nou is tyme to take my leue. 98. Deus Caritas Est. Vernon MS. Deus caritas est,— A! deore god omnipotent, lord, þou madest boþe foul &amp; best— On eorþe to mon þou here hit sent. I warne ?ow alle, boþe more &amp; lest, Charite I rede þat ?e hent, For hit is cristes hest, Þat schal come to þe Iugement. For whon he comeþ a domes-day, Þat al þis world hit schal wel se, Þe wikked he biddeþ to gon heor way, In bitter penaunce for euere to be; And to þe goode wol þat lord say: ‘?e schul alle wende wiþ me In-to þe blisse for euere and ay; Et qui manet in caritate.’ God þat made boþe heuene &amp; helle, Vre swete lord of Na?areþ— Adam þat was so feir of felle, For his folyes he suffred deþ. In God forsoþe he schal dwelle, In charite ho-so geþ. Hit is soþ þat I ou telle, Bi-hold and seo, In deo manet. Crist was toren vch a lim, And on þe Roode he was I-do; Þe fend þat was so derk and dym, To þe crois he com þo. Crist—al charite is in him— Þere he ouer-com vr fo. Charite I rede þat þou nym, And þenne Deus est in eo. Let Charite nou awake, And do hit þer neod is. Heuene, forsoþe, þen mai?t þou take, And come to þat riche blis. Nou crist, for his Moder sake, Let vs neuere þis place mis, And schild vs from þe fendes blake, And Sit deus in nobis. And charite I rede þat we be-ginne, As bi-fore alle oþer games, And schriue vs clene of vre synne, For so dude Peter, Ion, and Iames; And þerfore god hem dwelled with-Inne, For þei weoren alle with-outen oþer blames. Crist, let vs heuene wynne, E[t] nos in ipso maneamus. God þat dwelleþ in gret solas In heuene, þat riche regnyng, And for vs þolede gret trespas Wonder muche at vre muntyng— On þe Roode don he was, In gret dispyt I-cleped a kyng. Þenkeþ nouþe On Deus caritas, And bring vs alle to good endyng. 99. Deo Gracias. II. Vernon MS. Mi word is Deo gracias, In world wher me be wel or wo. Hou scholde I lau?whe or sigge ‘Allas’? For, leeue me wel, hit [ne] lasteþ o, And þou? hit greue, hit wol ouer go As þou?t chaungeþ, for such is graas. Þerfore, wher me beo wel or wo, I sey not But deo gracias. Þou? I beo riche of gold so red, And liht to renne as is a Ro, Anoþur is boun to begge his bred Wiþ brestes blak and bleynes blo. Whon I seo good de-parted so,— To sum Mon God sent gret solas And sum Mon ay to liuen in wo— Þen sei I Deo Gracias. Þou he beo pore and lyue in peyn, Anoþer mon proudeþ as doþ a poo, Whon murþe is his &amp; Mourning myn; As may be-falle to me and mo, ?if fortune wolde be so my fo From me to turne hir freoly faas. Seþþe god may sende boþe weole &amp; wo, I sei not but Deo Gracias. A lord of worchup ?if I ware, And weore falle doun in a wro, Siknesse sitteþ me so sare, And serwe wol nei? myn herte slo. Þus am I bounde from top til to And I-turmente so for my trespas— ?if God may loose me of þat wo, And þenne I sey Deo Gracias. Whon I hedde spendyng her be-forn, Þer wolde no felauschip fonde me fro; But herkne &amp; hi?e to myn horn, For in myn hond þer stod non ho. Nou a-peereþ non of þo— So pouert a-peired haþ my plas. Ho may haue wele with-oute wo? Þerfore I sey Deo gracias. Almihti, corteis, Crouned kyng, God graunt vs grace to rule vs so Þat we may come to þi wonyng, Þer is wele wiþ-outen wo. Milde Mayde, prey þi sone also, Þat he for-?iue vs vre trespas, And afterward in-to heuene go, Þer to synge Deo gracias. Amen. 100. Each Man ought Himself to Know. Vernon MS. In a Pistel þat poul wrou?t I fond hit writen &amp; seide riht þis: Vche cristne creature knowen himself ou?t His oune vessel; and soþ hit is. Nere help of him þat vs deore bou?t, We weoren bore to luytel blis. Whon al þi gode dedes beþ þorw-sou?t, Seche, and þou schalt fynden Amis. Eueri mon scholde I-knowen his, And þat is luitel, as I trowe; To teche vs self, crist vs wis, For vche mon ou?te him-self to knowe. Knowe þi-self what þou ware, Whon þou were of þi moder born, Ho was þi moder þat þe bare, And ho was þi fader þer-bi-foren. Knowe hou þei beþ forþ-fare, So schaltou þei? þou hed sworen; Knowe þou come hider wiþ care, Þou nost neuer, ?if þou byde til morn, Hou lihtly þou mai?t be forlorn, But þou þi sinne schriue &amp; schowe; For lond or kiþ, Catel or corn, Vche mon oute him-self to knowe. Knowe þi lyf, hit may not last, But as a blast blou[t]h out þi breth,— Tote and bi a-noþer mon tast— Riht as a glentand glem hit geth. What is al þat forþ is past? hit fareþ as a fuir of heth; Þis worldes good a-wey wol wast. For synnes seeknesse þi soule sleþ, And þat is a ful delful deþ; To saue þi soule, ar þou be slowe, Wiþ þi Maystrie medel þi meþ, For vche mon ou?te him-self to knowe. ?if þou þi-self knowe con, Sit doun, and tac Countures rounde: Seþþe furst þou monnes wit bi-gon, Hou ofte sunne þe haþ I-bounde? And for vch a synne lei þou doun on, Til þou þi synnes haue I-sou?t vp sounde. Counte þi goode dedes euerichon; Abyd þer a while and stunte a stounde; And ?if þou fele þe siker and sounde, Þonk þou þi god as þou wel owe; And ?if þou art In sunne I-bounde, Amende þe, and þi-self knowe. Knowe what god haþ for þe do:— Made þe after his oune liknes; Seþþe he com from heuene also, And di?ede for þe with gret distres; For þe he soffrede boþe pyne and wo. Knowe þou him and alle his; Who-so greueþ him Is worþi to go To helle-fuir, but he hit red[r]es, And he be demed bi rihtfulnes. But his grace is so wyde I-sowe, From his wraþþe I rede vs bles— For vche mon ou?te him-self to knowe. Knowe þi-self, þat þou schalt dye, But what tyme þou nost neuer whenne; Wiþ a twynklyng of an ei?e, Eueri day þou hi?est þe henne. Þi fleschly foode þe wermes wol fye— Vche cristen mon ou?te þis to kenne. Loke a-boute and wel a-spye, Þis world doþ bote bi-traye menne; And beo war of þe fuir þat euer schal brenne, And þenk þou regnest her but a þrowe; Heuene-blisse þou schal haue þenne, For vche mon ou?te him-self to knowe. Knowe þi flesch, þat wol rote; For certes, þou mai?t not longe endure; And nedes dye, hennes þou mote, Þei þou haue kyngdam and Empyre; And sone þou schalt beo for-gote, So schal souereyn, so schal syre. Hose leeueþ not þis, I trouwe he dote, For eueri mok most in-to myre. Preye we to god vr soules enspire Or we ben logged in erþe lowe, Heuene to haue to vr huire— For vche mon ou?te him-self to knowe. Knowe þi kuynde Creatoure, Knowe what he for þe dide; Knowe þis worldly honoure, Hou sone þat hit is forþ I-slyde; Ende of Ioye Is her doloure, Strengþe stont vs in no stide, But longyng &amp; beoing in laboure. Vr Bost, vr Brag is sone ouerbide; Arthur and Ector þat we dredde, Deth haþ leid hem wonderly lowe; Amende þe, Mon, euene forþ-mide, For vche mon ou?te him-self to knowe. Þi Concience schal þe saue and deme, Wheþer þat þou beo ille or good; Grope aboute and tak good ?eme, Þer mai?t þou wite, but þou beo wood; Þer schalt þou þe same seone. Aske Merci wiþ Mylde mood, Amende þe—þou wot what I mene— Vche creatur þat beres bon and blood. Preye we to god þat dyed on Rode, Ar vre breþ beo out I-blowe, Þat cristes face mai ben vr foode.— For vche mon ou?te him-self to knowe. 101. Think on Yesterday. Vernon MS. Whon Men beoþ muriest at heor Mele, [w]iþ mete &amp; drink to maken hem glade, [W]iþ worschip &amp; with worldlich wele, Þei ben so set þey conne not sade; Þei haue no deynte for to dele With þinges þat ben deuoutli made; Þei weene heor honour &amp; heore hele Schal euer laste &amp; neuer diffade; But in heor hertes I wolde þei hade, Whon þei gon ricchest men on aray, Hou sone þat god hem may de-grade, And sum tyme þenk on ?uster-day. Þis day, as leef we may be liht, Wiþ al þe murþes þat men may vise, To Reuele wiþ þis buirdes briht, Vche mong gayest on his gyse; At þe last hit draweþ to niht, Þat slep most make his Maystrise. Whon þat he haþ I-kud his miht, Þe morwe he boskeþ vp to rise, Þen al draweþ hem to fantasy[s]e. Where he is bi-comen, con no mon say— And ?if heo wuste þei weore ful wise— For al is tornd to ?ester-day. Whose wolde þenke vppon þis Mihte fynde a good enchesun whi To preue þis world, al-wei I-wis Hit nis but fantum and feiri. Þis erþly Ioye, þis worldly blis Is but a fikel fantasy, For nou hit is and nou hit nis, Þer may no mon þer-inne affy; Hit chaungeþ so ofte &amp; so sodeynly, To-day is her, to-morwe a-way— A siker ground ho wol him gy, I rede he þenke on ?uster-day. For þer nis non so strong in stour, Fro tyme þat he ful waxen be, From þat day forþ, euer-vch an hour, Of his strengþe he leost a quantite. Ne no buyrde so briht in bour, Of þritti wynter, .I. enseure þe, Þat heo ne schal fade as a flour, Luite and luite leosen hire beute— Þe soþe ?e may ?or-self I-se Beo ?or eldres in good fay. Whon ?e ben grettest in ?our degre, I. rede ?e þenke on ?esterday. Nis non so fresch on fote to fare, Ne non so fayr on fold to fynde, Þat þei ne schul a bere be brou?t ful bare. Þis wrecched world nis but a wynde, Ne non so stif to stunte ne stare, Ne non so bold Beores to bynde, Þat he naþ warnynges to beo ware, For god is so corteys and so kynde. Bi-hold þe lame, þe bedrede, þe blynde, Þat bit ?ou be war whil þat ?e may. Þei make a Mirour to ?or mynde, To seo þe schap of ?ester-day. Þe lyf þat eny mon schal lede, Beþ certeyn dayes atte last; Þen moste vr terme schorte nede, Be o day comen a-noþer is past; Her-of and we wolde take good hede And in vr hertes a-countes cast, Day bi day, wiþouten drede, Toward vr ende we draweþ ful fast; Þen schal vr bodies in erþe be þrast, Vr Careyns chouched vnder clay. Her-of we ou?te beo sore agast, And we wolde þenke on ?ester-day. Salamon seide in his poysi, He holdeþ wel betere with an hounde Þat is lykyng and Ioly, And of seknesse hol and sounde, Þen be a Leon, þou? he ly Cold and ded vppon þe grounde. Wher-of serueþ his victori, Þat was so stif in vche a stounde? Þe moste fool, I. herde respounde, Is wysore whil he lyue may, Þen he þat hedde a þousand pounde And was buried ?uster-day. Socrates seiþ a word ful wys: Hit were wel betere for to se A Mon þat nou parteþ and dys, Þen a feste of Realte. Þe feste wol make his flesch to ris, And drawe his herte to vanite; Þe Bodi þat on þe Bere lys, Scheweþ þe same þat we schal be. Þat ferful fit may no mon fle Ne wiþ no wiles win hit a-way; Þerfore a-mong al Iolyte, Sum tyme þenk on ?uster-day. But ?it me merueyles ouer al Þat God let mony mon croke and elde, Whon miht &amp; strengþe is from hem fal, Þat þei may not hem-self a-welde; And now þis beggers most principal, Þat good ne profyt may non ?elde. To þis purpos onswere I schal, Whi god sent such men boote &amp; belde: Crist, þat Made boþe flour &amp; felde, Let suche men lyue, forsoþe to say, Whon a ?ong mon on hem bi-helde, Scholde seo þe schap of ?ester-day. A-noþur skile þer is for-whi Þat God let such men liue so longe: For þei beþ treacle and remedi For synful men þat han do wronge. In hem þe seuen dedes of Merci A Mon may fulfille a-monge; And also þis proude men may þer-bi A feir Mirour vnderfonge. For þer nis non so stif ne stronge, Ne no ladi stout ne gay,— Bi-hold what ouer hor hed con honge, And sum tyme þenk on ?uster-day. I haue wist, sin I cuþe meen, Þat children haþ bi candel liht Heor schadewe on þe wal i-sen, And Ronne þer-after al þe niht; Bisy a-boute þei han ben To cacchen hit with al heore miht, And whon þei cacchen hit best wolde wene, Sannest hit schet out of heor siht; Þe schadewe cacchen þei ne miht, For no lynes þat þei couþe lay. Þis schadewe I may likne a-riht To þis world and ?uster-day. In-to þis world whon we beþ brou?t, We schul be tempt to couetyse, And al þi wit schal be þorw-sou?t To more good þen þou may suffyse. Whon þou þenkest best in þi þou?t On Richesse fo[r]te regne and ryse, Al þi trauayle turneþ to nou?t, For sodeynly on deþ þou dyese. Þi lyf þou hast I-lad wiþ ly?es, So þis world gon þe be-tray; Þerfore I rede þou þis dispys, And sum tyme þenk on ?uster-day. Mon, ?if þi nei?ebor þe Manas, Oþur to culle or to bete; I knowe me siker in þe cas Þat þou wolt drede þi nei?ebores þrete, And neuer a day þi dore to pas Wiþ-oute siker defense and grete, And ben purueyed in vche a plas Of sikernes and help to gete. Þin enymy woltou not for-?ete But ay beo a-fert of his affray. Ensaumple her-of I wol ?ou trete, To make ?ou þenke of ?uster-day. Wel þou wost wiþ-outen fayle Þat deþ haþ manast þe to dye, But whon þat he wol þe a-sayle, Þat wost þou not, ne neuer may spye. if þou wolt don be my counsayle, Wiþ siker defence beo ay redye; For siker defence in þis batayle Is clene lyf, parfyt and trye; Put þi trust in Godes Mercye, Hit is þe beste at al assay, And euer a-mong þou þe en-nuye In-to þis world and ?uster-day. Sum men seiþ þat deþ is a þef, And al vnwarned wol on him stele, And I sey nay, and make a pref, Þat deþ is studefast, trewe, and lele, And warneþ vche mon of his greef, Þat he wol o day wiþ him dele. Þe lyf þat is to ow so leof, He wol ?ou reue, and eke [?]or hele; Þis poyntes may no mon him repele, He comeþ so baldely to pyke his pray— When men beoþ murgest at heor Mele, I rede ?e þenke on ?uster-day. 102. Keep well Christ's Commandments. Vernon MS. I warne vche leod þat liueþ in londe, And do hem dredles out of were, Þat þei most studie and vnderstonde, Þe lawe of crist to loue and lere. Þer nis no mon fer ne nere Þat may him-seluen saue vn-schent, But he þat casteþ wiþ concience clere To kepe wel Cristes Comaundement. Þou most haue o God and no mo, And serue him boþe with mayn and miht; And ouer alle þinges loue him also, For he haþ lant þe lyf and liht. ?if þou beo nuy?ed day or niht, In peyne be meke and pacient; And rule þe ay be reson riht, And kep wel Cristes Comaundement. And let þi nei?hebor, frend and so, Riht frely of þi frendschupe fele, In herte þat þou wilne hem so Riht as þou woldest þi-self weore wele; And help to sauen hem from vncele, So þat heore soules beo not schent; And also heore care þou helpe to kele, And kepe wel Cristes comaundement. In Idel Godes nome tak þou nou?t, But cese and saue þe from þat synne; Swere bi no þing þat God haþ wrouht; Be war his wraþþe lest þou hit wynne, But bisy þe her bale to blynne, Þat blaberyng are wiþ oþes blent,— Vncouþe &amp; knowen &amp; of þi kynne— And kep wel cristes comaundement. In clannes and in cristes werk Haue mynde to holden þin haly day; And drauh þe þenne from dedes derk, Wiþ al þi meyne, Mon and may; And men vnsau?te loke þou assay, To sau?ten hem þenne at on assent; And pore and seke þou plese &amp; pay, And kepe wel cristes Comaundement. Þi Fader, þi Moder, þou worschupe boþe ?if þou wolt boteles bale escheuwe; With counseil cumforte hem with mete &amp; cloþe As þou sest hem neodeþ newe; And ?if þei talke of tales vn-trewe, Þou torn hem out of þat entent; And cristes lawe help þat þei knewe, And kep wel cristes Comaundement. Sle no mon wiþ wikked wille; Be war and vengeaunce tak þou non, In word ne dede, loude ne stille. Bakbyte þou no mon, blod ny bon, But ay let gabbynges glyde and gon A-wey wher þei wol glace or glent; And help þat alle men ben at on, And kep wel cristes comaundement. Stele þou nou?t þi nei?ebors þing, Nouþur with stillenes ne wiþ strif, Nor with no maner wrong getyng— Þi self, þi seruaunt, child, ne wyf; To sulle &amp; buye ?if þou be ryf, Wayte al-way þat wrong be went; As þou wolt lyue þe lastyng lyf, Þou kepe wel cristes comaundement. Fals witnesse loke þow non bere, ?if þow wolt in blisse a-byde, Þi nei?ebore wityngly to dere, Ne no mon nouþer in no syde; But loke þat no mon be anuy?ed, And þou may him from harmes hent, And help þat falshede beo distruiet, And kep wel cristes comaundement. Sunge þou not in lecherie; Such lust vn-leueful let hit pas. Consente þou not to such folye, Þat founden is so foul trespas, And loke þat nouþer more ne las Þi lykyng on þat lust be lent, Leste þou synge þis songe, ‘allas! For brekyng of cristes comaundement.’ Þi nei?hebors wyf coueyte þou nou?t Vnleuefully, a-?eynes þe lawe Wiþ hire to sunge in word ne þou?t; And from þat deede euer þou þe drawe, And neuer sey to hire no sawe To make hire to synne assent; Ne plese hire not with no mis-plawe, But kep wel cristes comaundement. Þi nei?hebors hous, wenche, ne knaue Vnskilfully coueyte þou nouht, Ne ?it his good with wrong to haue, For hit lest þou to bale be brouht; For whon þe soþe schal vp be souht, ?if þou in-to þis sunnes assent, Ful bitterly hit mot be bou?t, For brekyng of cristes Comaundement. Vche mon þat wol þis lessun lere And loueþ a laweful lyf to lede, He may not misse on none manere Þe merþe of heuene to his mede; For crist him here wol helpe &amp; hede And heþene in-to heuene hent; For-þi I preye þat crist vs spede Kuyndely to kepe his comaundement. 103. Who says the South, He shall be Shent. Vernon MS. Þe Mon þat luste to liuen in ese, Or eny worschupe her to ateyne, His purpos I counte not worþ a pese, Witterli, but he ordeyne Þis wikked world hou he schal plese Wiþ al his pouwer and his peyne: ?if he schal kepe him from disese, He mot lerne to flatere and feyne; Herte &amp; mouþ loke þei ben tweyne, Þei mowe not ben of on assent; And ?it his tonge he mot restreyne, For hos seiþ þe soþe, he schal be schent. Þus is þe soþe I-kept in close, And vche mon makeþ touh and queynte; To leue þe tixt and take þe glose, Eueri word þei coloure and peynte. Summe þer aren þat wolden suppose For no tresour forte ben teynte: Let a mon haue not to lose, He schal fynde frenschipe feynte: Summe þat semen an Innocent, Wonder trewe in heore entent, Þei beoþ a-gast of eueri pleynt, For hos seiþ þe soþe, he schal be schent. Þe wikked wone we may warie, Þat eueri mon þus Inward bledes. Let a lord haue his Corlarie, He schal wel knowe of al his dedes, Þau? he be next his sacratarie; Wiþ flaterynge his lord he fedes, And with sum speche he most him tarie, And þus with lesynges him he ledes; To gabben his lord most him nedes, And with sum blaundise make him blent,— To leosen his offys euere he dredes, For ?if he þe soþe seiþ he schal be schent. And al is wrong, þat dar I preue; For let a mon be sore I-wounde, Hou schulde a leche þis mon releeue, But ?if he mi?te ronsake þe wounde? For þau? hit smerte &amp; sumdel greue, ?it most he suffre a luitel stounde. ?if he kneuh of his mischeue, With salues he mi?te make him sounde. Were grace at large, þat liþ i-bounde, Hap and hele mihte we hent; Lac of leche wol vs confounde, For hos seiþ þe soþe, he schal be schent. For let a frere in Godes seruise Þe pereles to þe peple preche, Of vre misdede &amp; vre queyntise, Þe trewe tixt to telle and teche; Þau? he beo riht witti and wyse, ?it luytel þonk he schal him reche; And summe þer ben þat wol him spise, And bleþely wayte him with sum wreche. Þis pore prechour þei wolen apeche At counseyl and at parliment; But ?if he kepe him out of heore cleche, For his soþ sawe he schal be schent. Seþþe þe tyme þat god was boren, Þis world was neuer so vntrewe; Men recchen neuer to ben for-sworen, To reuen þat is hem ful duwe; Þe peynted word þat fel bi-foren, Be-hynde, hit is anoþer hewe. Whon Gabriel schal blowe his horn, His feble fables schul hym rewe: Þe tonges þat such bargeyn gon brewe, Hit weore non harm þou? þei were brent. Þus þis gyle is founde vp of newe, For hos seiþ soþ, he schal be schent. Siþen þe soþe dar no mon say, For drede to geten him a fo, Best I holde hit, in good fay, Let o day come, a-noþer go, And mak as murie as we may, Til eueri frend parte oþur fro. I drede hit draweþ to domes-day, Such saumples we han, &amp; oþer two: Now knowes a child boþe weole &amp; wo, Þat scholde ben an Innocent, Whil hit is ?ong, is norissched so,— But hos seiþ soþ, he schal be schent. Þis world wol han his wikked wone, For soþe hit wol non oþer be; His cursede cours þat is bi-gonne, Þer may no mon from hit fle Þat haþ longe a-mong vs ronne, His oune defaute mai he not se. Þe fader trust not to þe sone, Ne non to oþer in no degre; Falshede is called a sotilte And such a nome hit haþ hent. Þis lesson lerneþ alle at me: Ho seiþ þe soþe, he schal be schent. 104. Fy on a faint Friend! Vernon MS. Frenschipe faileþ &amp; fullich fadeþ, Feiþful frendes fewe we fynde, But glosers þat vche mon gladeþ Wiþ feire bi-heste and wordes as wylde; But let a mon ones be cast be-hynde And with þis world turmented &amp; tenet, He schal ful sone ben out of mynde— And þere fy on a feynt frend! Þe while þat þou ledest þi lyf in ese And goodlich gouernest þyn a-state, Þe fyndest I-nouwe þat wol þe plese And folwe þi wil boþe erliche &amp; late; ?if þi los bi-gynne to abate And þy good from þe gon wende, Þei schul be þe furste þat þe wol hate— And þer fy on a feynt frende! Þus þou schalt, ar þou haue nede, Al þi frendes folly I-knowe And seyen heo dor not helpen þe for drede, For fere þei lost her owe. Þei þat sum tyme wente ful lowe, Hem luste no lengore with þe to lende, Beo-hynde þi bak heo makeþ a Mouwe— And þer fy on a feynt frende! To þi-self trust al-wei best, For as þou dost so schaltou haue; Brek þe leste bou? of þi nest, Þe fyndest I-nouwe wol hit þe bi-raue, And wole dispise þe and repraue, And sakeles wayte þe schame and schende In such a cas, so god me saue— And euere fy on a feynt frende! ?if þou wolt not ben frendles, Lern to kepe þat þou hast; Loke þou be not penyles, Ne spend þou nou?t þi good in wast. Or þou haue nede, þi frendes a-tast, W?uche be stif &amp; w?uche wol bende, And þer þou fynde bouwynde or bast— And euer fy on a feynt frende! In feiþ þat Frendschip hold I nou?t, To profer þe whon þou hast no nede; But ?if þou weore in daunger brou?t, Hose helpeþ þe þenne is worþi meede; Hose wolde þe nouþur profre ne beode, He serueþ þonk with-outen ende— Such frendes are fewe I-laft in leode, And þerfore fy on a feynt frende! Ho[u] scholde eny frendschupe ben I-founde? Good feiþ is flemed out of þis londe; Þer is more treuþe in an hounde Þen in sum mon, I vnderstonde; Knackes &amp; mowes þei han In honde, Witterli to plese þe fende. He þat furst þat frendschip fonde, Euer fy on him for a feynt frende! Eueri mon I counseile To gouerne him in such a wyse, if hit so beo þat frendschup fayle, His owne deden wol maken him ryse. Hold him In a mene a-syse— Euer to beo corteys and hende, Þen baldely may he dispise. Euere fy on a feynt frende! Þi lessun loke þat ?e leore, Whon ?e haþe soþe sou?t and seid: Trust on non such frendschup here— Ho sannest do is tytes bi-trayed— Loke al ?or loue on him beo leyd, For vs on Rode was prikket &amp; prenet. Do we so þat crist beo payet, And þenne we hauen a syker frend. 105. Ever more Thank God of All. MS. Ashmole 343. By a way wandry[n]g as I went, For sorow sore I sykyt sadde; Hard happis me haþe hente, And morny[n]g made me al madde; Tyl a lettre of loue me lede, Þat was wyrtyn on a wall. A blesful worde þer I rede And euer I þank my god of all. ?it I rade wel furþyre more— Ful trew atent I tok me till— cryst may euer ous restore, Hit is no?t to stryue a-?enyus his wyll. Crist may ous boþe saue &amp; spill; Þynk ry?t well we ben his þrall. What vo oþer blys cum ous tyll, euer we þank oure god of all. ?yf þou wex blyne or lame, oþer any sekenys be on ?ow set, Þynk ry?t wel hit is no schame, Þe gras of god þat þee haþ gret. ?yf þou be in sorowis knette And þi prosperite be-gyn to fall, I can red þee no bette, Bot euer more þank god of all. ?if þou weld þis worldis gode And ryaly þou leuyst þi lyf in rest, Fayre of face, fre of mode, Is none þi pere be hest ne west; God may sen al as him lyst— Riches tornyþ as a ball. In al maner I hold it best Euer more þank þi god of all. ?if þi godys be fro þee pasce And þou wexist a pore man, Hold vp þi hed &amp; bere good face And þynk on him þat al gode wan; Þynk of god al gode be-came, He may rew boþe boure &amp; halle. ?it þe best rede þat I canne: Euer more þank þi god of all. ?yth þynk on Iop þat was so ryche, How he wax pore fram day to day; Hys bestis deyt in euery dyche, His cattel fanchyt all a-way; He was powt in pore aray In purpure noþer in pall, In sympil wedys, clerkys say, And euer he þankyt his god of all. For goddys loue so do we, And þynk on him þat all schall make; Wat wo oþer care we in be, He haþe my?t oure sorowys to slake; Ful gode amennys he wol ous make and we gode hert on him to call. Þi tyme with gode entent þou take And euer more þank þi god of all. ?yf þou be in presoun cast Oþer eny distres men wol þee bede, For godis loue be stydefast And euer more þink on þi crede. Be war þow falsym neuer at nede, Þat derwarte duk schal deme ous all; In wel oþer wo ?e tak gode hede And euer more þank þi god of all. ?if þi frenchep fro þe faylle And deþe be-rewyt ham hare lyfe, Warto schuldistou wepe oþer waylle? Hit is not gode with god to strywe; For god haþe made boþe man &amp; wyfe, And ?af ham wytte boþe gret &amp; smal. Of al my mysdedis i ham to-scrywe And euer I þank my god of all. Cryst, sende ous gras &amp; powste So to rewl oure sowlys þro?t-out. Þe blys of heuyn, lord, grant me Þer to dwelle in &amp; out. Þan dar I say with-outyn dowte, In heuyne blys schal be oure stall— Pore &amp; ryche þat lowyþ to lowte, And euer þay þankyt haþ god of all. 106. This World fares as a Fantasy. Vernon MS. I wolde witen of sum wys wiht Witterly what þis world were: Hit fareþ as a foules fliht, Now is hit henne, now is hit here, Ne be we neuer so muche of miht, Now be we on benche, nou be we on bere; And be we neuer so war and wiht, Now be we sek, now beo we fere, Now is on proud wiþ-outen peere, Now is þe selue I-set not by; And whos wol alle þing her[t]ly here, Þis world fareþ as a Fantasy. Þe sonnes cours, we may wel kenne, Aryseþ Est and geþ doun west; Þe Ryuers in-to þe séé þei renne, And hit is neuer þe more al-mest; Wyndes Rosscheþ her and henne, In snou? and reyn is non arest; Whon þis wol stunte, ho wot or whenne, But only god on grounde grest? Þe eorþe in on is euer prest, Now bi-dropped, now al druy?e; But vche gome glit forþ as a gest, Þis world fareþ as a Fantasye. Kunredes come, &amp; kunredes gon, As Ioyneþ generacions; But alle hee passeþ euerichon, For al heor preparacions; Sum are for-?ete clene as bon A-mong alle maner nacions; So schul men þenken vs no-þing on Þat nou han þe ocupacions; And alle þeos disputacions Idelyche all vs ocupye, For crist makeþ þe creacions, And þis world fareþ as a fantasye. Whuch is Mon, ho wot, and what, Wheþer þat he be ou?t or nouht? Of Erþe &amp; Eyr groweþ vp a gnat, And so doþ Mon whon al his souht; Þau? mon be waxen gret and fat, Mon melteþ a-wey so deþ a mouht. Monnes miht nis worþ a Mat, But nuy?eþ him-self and turneþ to nou?t. Ho wot, saue he þat al haþ wrou?t, Wher mon bi-comeþ whon he schal dye? Ho knoweþ bi dede ou?t bote bi þou?t? For þis world fareþ as a fantasye. Dyeþ mon, and beestes dye, And al is on Ocasion; And alle o deþ, hos boþe drye, And han on Incarnacion; Saue þat men beoþ more sley?e, Al is o comparison. Ho wot ?if monnes soule sty?e, And bestes soules synkeþ doun? Who knoweþ Beestes entencioun, On heor creatour how þei crie, Saue only god þat knoweþ heore soun? For þis world fareþ as a fantasye. Vche secte hopeþ to be saue, Baldely bi heore bi-leeue; And vchon vppon God heo craue— Whi schulde God wiþ hem him greue? Vchon trouweþ þat oþur Raue, But alle heo cheoseþ God for cheue, And hope in God vchone þei haue, And bi heore wit heore worching preue. Þus mony maters men don meue, Sechen heor wittes hou and why; But Godes Merci vs alle bi-heue, For þis world fareþ as a fantasy. For þus men stumble &amp; sere heore witte, And meueþ maters mony and fele; Summe leeueþ on him, sum leueþ on hit, As children leorneþ for to spele. But non seoþ non þat a-bit, Whon stilly deþ wol on hym stele. For he þat hext in heuene sit, He is þe help and hope of hele; For wo is ende of worldes wele,— Vche lyf loke wher þat I lye— Þis world is fals, fikel and frele, And fareþ but as a fantasye. Whar-to wilne we forte knowe Þe poyntes of Godes priuete? More þen him lustes forte schowe, We schulde not knowe in no degre; And Idel bost is forte blowe A Mayster of diuinite. Þenk we lyue in eorþe her lowe, And God an hei? in Mageste; Of Material Mortualite Medle we &amp; of no more Maistrie. Þe more we trace þe Trinite, Þe more we falle in fantasye. But leue we vre disputisoun, And leeue on him þat al haþ wrou?t; We mowe no[t] preue bi no resoun Hou he was born þat al vs bou?t; But hol in vre entencioun, Worschipe we him in herte &amp; þou?t, For he may turne kuyndes vpsedoun, Þat alle kuyndes made of nou?t. When al vr bokes ben forþ brouht, And al vr craft of clergye, And al vr wittes ben þorw-out sou?t, ?it we fareþ as a fantasye. Of fantasye is al vr fare, Olde &amp; ?onge and alle I-fere; But make we murie &amp; sle care, And worschipe we god whil we ben here; Spende vr good and luytel spare, And vche mon cheries oþures cheere. Þenk hou we comen hider al bare,— Vr wey wendyng is in a were— Prey we þe prince þat haþ no pere, Tac vs hol to his Merci And kepe vr Concience clere, For þis world is but fantasy. Bi ensaumple men may se, A gret treo grouweþ out of þe grounde; No þing a-bated þe eorþe wol be Þau? hit be huge, gret, and rounde. Riht þer wol Rooten þe selue tre, Whon elde haþ maad his kuynde aswounde; Þau? þer weore rote suche þre, Þe eorþe wol not encrece a pounde. Þus waxeþ &amp; wanieþ Mon, hors, &amp; hounde, From nou?t to nou?t þus henne we hi?e; And her we stunteþ but a stounde, For þis world is but fantasye. 107. Merci God and graunt Merci. Vernon MS. As I wandrede her bi weste Faste vnder a Forest syde, I sei? a wiht went him to reste, Vnder a bou?h he gon a-byde; Þus to crist ful ?eor[n]e he cri?ede, And boþe his hondes he held on hei?: ‘Of pouert, plesaunce &amp; eke of pruide, Ay Merci, God, And graunt-Merci!’ God, þat I haue I-greuet þe In wille &amp; werk, in word and dede, Almihti lord, haue Merci of me Þat for my sunnes þi blod gon schede! Of wit &amp; worschupe, weole &amp; wede I þonke þe, lord, ful Inwardly; Al in þis world, hou-euere I spede, Ay Merci, god, And graunt Merci! Graunt Merci, god, of al þi ?ifte, Of wit &amp; worschupe, weole &amp; wo; In-to þe, lord, myn herte I lifte, Let neuer my dedes twynne vs a-two. Merci þat I haue mis-do, And sle me nou?t sodeynly! Þou? Fortune wolde be frend or fo, Ay Merci, God, And graunt Merci! I am vnkuynde, and þat I knowe, And þou hast kud me gret kuyndenes; Þerfore wiþ humbel herte and lowe, Merci and for-?iuenes Of Pruyde and of vnboxumnes! What euer [þ]i sonde be, þus sey I, In hap and hele, and in seknes, Ay Merci, god, And graunt Merci! Graunt Merci, God, of al þi grace, Þat fourmed me with wittes fyue, With Feet and hond, &amp; eke of face And lyflode, whil I am alyue: Siþen þou hast ?iue me grace to þryue, And I haue Ruled me Rechelesly, I weore to blame and I wolde striue— But Merci, God, And Graunt Merci! Merci þat I haue mis-spent Mi wittes fyue! þerfore I wepe. To dedly synnes ofte haue I a-sent, Þi Comaundemens couþe I neuer kepe; To sle my soule In sunne I slepe, And lede my lyf in Lecheri; From Couetyse couþe I neuere crepe— Ay Merci, God, And Graunt Merci! Of oþes grete and Glotony, Of wanhope and of wikked wille, Bacbyte my nei?hebors for enuy, And for his good I wolde him culle, Trewe men to Robbe and spille, Of Symony and with surquidri— Of al þat euere I haue don ille Ay Merci, God, And graunt Merci! Bi lawe I scholde no lengor liue Þen I hedde don a dedly synne; Graunt Merci þat ?e wolde forgiue, And ?eue me space to mende me Inne! From wikked dedes &amp; I wolde twynne, To Receyue me ?e beo redi In-to þi blisse þat neuer schal blynne; Nou Merci, God, And graunt Merci! Graunt Merci, for þou madest me, Merci, for I haue don a-Mis! Min hope, Min help is hol in þe, And þou hast ?ore bi-heiht me þis: Whos-euere is Bapti?ed schal haue Blis, And he Rule him Rihtwysli. To worche þi wille, lord, þou me wis— Nou Merci, God, And graunt Merci! Soþfast god, what schal I say? how schulde I amendes make, Þat plesed þe neuere in-to þis day, Ne schop me nou?t mi sunnes forsake? But schrift of mouþe mi sunnus schal slake, And I schal sece and beo sori; And to þi Merci I me take— Nou Merci, God, And Graunt Merci! Fader &amp; sone and holigost, Graunt Merci, God, wiþ herte liht, For þou woldest not þat I weore lost. Þe Fader haþ ?iuen me a miht, Þe sone a science and a siht, And wit to welde me worschupely, Þe Holigost vr grace haþ diht. Nou Merci, God, And graunt Merci! Þis is þe Trone þat twynned neuere, And preued is persones þre, Þat is and was and schal ben euere, Only God in Trinite: help vs, Prince of alle pite, Atte day þat we schal dy, Þi swete face þat we may se. Nou Merci, God, And Graunt Merci! 108. Truth is Best. Vernon MS. Hose wolde him wel a-vyse Of þis wrecched world I weene, I hope ful wel he schulde dispise Þe foule falshede þat þer-in bene. Sertes, sum day schal beo sene Much eorþly labour schal be lest; Whon good and vuel vr dedes schal deme, We schal wel fynde þat treuþe is best. Treuþe is best for kyng and kniht, Certes, hose ri?t wol rede; Among þis ladyes feir and briht Hit schulde be loued in vch a leode; Þis Marchauns worþli vnder wede, To buy?e &amp; selle þei ben ful prest, Among hem alle schuld no falshede, But vsen trouþe, þat euere i[s] best. Sikerli, I dar wel say, In al þis world nis heo ne he, Þat þei wolde fayn, ?if þat þei may, Leden heore lyf in prosperite, And als swiþe as þei schulde dy?e, Til heuene þat þei mote come ful prest. Þat noble plase þei nei?e ner neih But ?if þei meyntene trouþe for best. Trouþe schal deme vs alle be-dene, He wol do trewely and no wrong; I hope we schal boþe seye and sene Þat we han contraried him al to long. And þerfore, lorde, boþe stout and strong Þat may deeme her riht as þé lest, For Godes loue wis þou so among, Þat trouþe be meyntened for þe best. And þerfore haue þis in ?our muynde, Hose medleþ wiþ þe lawe: Let neuer falshed a-?eynes vn-kuynde Fordon trouþe ne soþ sawe; For falshed euermore schal stonde awe Of trouþe þau? he be neuer so prest. For godes loue, let neuer gold þe drawe A?eynes trouþe þat euer is best. Wolde we rule us al wiþ trouþe, And mak him hollych vr gouernour, We schulde keuere out of synne &amp; slouþe, And of Chiualrye bere þe flour; For trouþe in were may most endour, And euer is biggest at þe lest. For godes loue, graunt we him socour, And mayntene trouþe þat euer is best. Trouþe was sum tyme here a lord, wiþ him alle vertues, as I wene; ?it Spayne, Brutayne wol bere record, And oþer diuerse londes be-dene, Þat we endouwed hem as þei schulde bene, And made hem lordes to lyue in rest— Þer dorste no falshede with hem be sene, So loued þei trouþe, þat euer is best. Wolde we ?it lete trouþe a-?eyn Be lord and bere his heritage, Al oþer londes schuld be ful fayn To don vs feute and homage; Baldelych þis dar I wage, And falshede &amp; his lore weore lest, Þei schulde not dure vn-to a page To werre with trouþe, þat euer is best. Falshed may wel regne a while Þorw Meyntenaunce of couetise; Atte last his grount wol him be-gyle, A while þou? he be neuer so wyse. Falshed haþ ben most in pris Boþe bi North and eke bi West; We schul him hunte as Cat doþ mys, Whon trouþe him cheues þat euer is best. 109. Charity is no longer Cheer. Vernon MS. Hose wolde be-þenke him weel Ou þis world is went, I-wis, And couþe enterly grope &amp; feel Þe foule falshede þat þer-in is, I durste be bold, so haue I blis, Þat mony good mon schuld haue mateere Te mene &amp; mourne and fare a-Mis, For charite is no lengor cheere. Mony a Mon, riht as him seemeþ A þing þat he neuer kneuh ne wist, Boþe lordes &amp; Mene Men he demeþ, And spekeþ of hem ri?t as him list. Allas! for ?if a mon nou trist His broþer or his cosyn neere, He schal be deceyued in his fist, For charite is no lengore cheere. Þo þat spekeþ most, as I leeue, And demen men so, al a-boute— Wher no faute vppon hem cleue? ?us, be my trouþe, hit is no doute— Such Men may not ben wiþ-oute, No more þen hecgh wiþ-outen Brere; Envye is wiþ hem so stoute Þat charite is no lengore chere. For þreo lettynges þat þer bene, A Mon mai not deeme rihtwislye: Þe furste lettyng, as I wene, A þing þat is to fer from ei?e; Or elles a þing may beo to nei?, Schal lette his siht þau? hit be clere; Þe þridde is, þat he demeþ bi, Whon charite is no lengore chere. ?e mai in feelde sum tyme i-se A bosck þat stondeþ ful fer þe fro, Þat ?e schal deme hit schal be Mon or Beest, hors, on of þo; And al is wrong to deeme hit so, Certes, as ?e schal after lere. So demes a Mon ofte be his Fo, Whon charite is no lengore chere. ?if þou hast an huge envy, And hatest a mon wiþ al þi miht, Liue þat mon neuer so rihtwisly, ?it schaltou deme he liueþ not riht; Envye stoppeþ þer þi siht, And makeþ fer þat schulde be neere; And lac of loue letteþ þi liht, Whon charite is no lengore chere. Vppon þin E?e-lide þer mai ley A spot or elles a mote I-wis, And for bicause hit is so nei?, Þou mai?t not seo hit, so haue I blis, To deme treuly what hit is; Þerfore þi doom falleþ in a weere. So demeþ a mon ofte syþes a-mis, Whon þat his herte is set from cheere. ?if þou louest þi broþer so Þat þi loue passeþ al a-syse, What þat euer þi broþer do, Euel or wrong in eny wyse, Al is wel to þin a-vise, Bi-cause þou louest him so entere; His defaute constou not spise, For þer þin herte is set to chere. Let a lechour heere a-spye A ?ong mon with a wommon rage, And nouþer of heom ne þenke folye But wel may falle of o linage, ?it wol þat lechour þinke outrage, And deeme þei wolde do mis I-fere; Such deemyng askeþ sliper wage, For charite þer is no-þing cheere. And ri?t so fareþ hit, be my trouþe, Wiþ a proud Mon &amp; a Couetous, A wrecche þat liueþ al in slou?þe, And eke a mon þat is vicyous; He wenes vch mon þat is vertuous Vseþ his wyse and his maneere; So fareþ Men þat beþ Envyous, Whon Charite is no lengor chere. Let a trewe mon, bi þe Rood, Þat is good, honest, and sad, He weeneþ þat vche mon be good, He nolde not demen a mon weore bad. But wrecched fooles þat beoþ mad, Þat con not wel heore tonge steere, To deme þe worste þei ben ful glad, Whon Charite is no lengor cheere. I leeue þer beo no mon a-lyue, ?if he his warison scholde winne, Þat couþe enterliche knowe &amp; skreue Þe lyf þat is sum mon wiþ-Inne; For summe þat semeþ most wiþ synne, In hap, of synne may beo most clere. Of such demyng I rede ?e blynne, For Charite þer is no-þing chere. And þo þat leouest is to lak, And demeþ men so al bideene, Vn-bynt þe burþen on ?or bak, And loke furst þat ?or-self be clene. Al such demyng, as I wene, Schulde beo reseruet to godes poueere; So me þinkeþ hit best to beone, For þen schal charite ben most cheere. Certes, and ?e loke ariht, A good word no more wol weye Þat hit liþ on ?or tonge as liht, As þe worste þat ?e con seye. Such Idel wordes, I ou preye, ?e louke hem faste in ?oure forcere, And let concience bere þe keye, For þen schal charite be most chere. 110. Of Women cometh this Worldes Weal. Vernon MS. In worschupe of þat Mayden swete, Mylde Marie, Moder and May, Alle gode wimmen wol I grete, Þat god fende hem from vch afray; With muche menske mote þei mete, And wel worþe alle wymmen ay! Al vr Bale þei may beete, Serteynliche, I dar wel say; And hose blameþ hem niht or day, Wiþ Bale mot heore tonge belle. I preue hit wel, ho-euer seiþ nay, Of wimmen comeþ þis worldes welle. But moni vn-witti wiht-is woode Vn-wysliche wimmen wol dispyse, Þat ben I-boren of wimmen blode. I-wis, such wihtes ben vn-wyse, For þei defoule heor oune foode; Such grimly goostes may agryse wiþ þulke þat dude god on þe Rode: At dredful dom such schal aryse, Be Iugged wiþ þe hei?e Iustise To folewe þe false feendes fele, And rikene wiþ þe vnrihtwyse, Þat of wymmen comeþ worldes welle. Sum seiþ wimmen haþ be-gilt Adam, Sampson, and Salamon, And seiþ þat wimmen haþ I-spilt Mony a wys, worþi mon. Þus þei greggen wymmens gilt— Of Monnes riken þei neuer on; And monnes falshed weore fulfild, I trowe þer weore twenti a-?eynes on, Of Macabeus, Iudas, and Ion, Alisaundre and oþer feole, Þat with monnes gult was fordon— But of wimmen comeþ þis worldes wele. And Iudas gentil Ihesu solde Þat saued alle þat was forlore; And monnes falsed weore I-tolde, Men miht rikene moni a score. Wommon wrou?te riht as god wolde— Þat gult made god to ben I-bore— And þerfore beo ?e neuer so bolde To blame wymmen neuer-more For nou?t þat þei haue don bi-fore; For monnes schome I rede ?e hele. Wimmen for Men ofte suffreþ sore— But of wymmen comeþ þis worldes wele. Wimmen wrou?te neuer no wrong But þorw Monnes entysement; Men secheþ wimmen so strong, And sei in Bale þei mote be brent; And ligge a-boute hem so long, To bringen hem til heore a-sent. And þus þorw monnes false song, Ofte wymmen haþ be schent; ?if eny such be in present Stille holde him, I rede, his tell And preise wimmen in good entent, For of wymmen comeþ þis worldes wele. God worschuped wimmen in his lyue, And kept hem in his cumpaygnye, Boþe widewe, wenche, and wyue, Þat was wiþ-outen vilenye. Hose luste with wymmen striue, I rede he drede him for to dye, And of þat synne sone him schriue, And to vr ladi Merci crye; And in worschip of Marie Such vn-Redines þat ?e repele. Defendeþ ?ou alle from such folye, For of wymmen comeþ al þis worldis wele. I holde þat Brid muche to blame Þat defouleþ his oune nest; Þou wost wel a wommon was þi dame, I-Boren and fed of hire Brest. But moni gabben on heore dame, To blame wymmen þei þinke hit best Stunteþ for ?or owne schame, Of such resouns I rede ?e rest, To preyse wymmen þat ?e be prest! Wymmen ben hende in hete and chele, Wimmen gladeþ vch a godly gest, For of wymmen comeþ þis worldes wele. Wymmen wrappen vs in wede Whon we beo naked boren and bare, And of hire flesch fostreþ and feede, And ?arken vs whon we ben ?are; Whon we ben old, þei moste vs hede And keuere vs out of mony a care; Whon we be nasti, nou?t at neode, Neore wimmen help, hou schulde we fare? At dredful dom, whon we schal dare For fere of false fendes feole, Whon vche mon schal his speche spare, Þen wommon help is al vr weole. For God and Mon was fer a-twinne Whon he made Monkuynde of Séé-flod. I wolde wite, whon þat Eue gon spinne, Bi whom þat ?oure gentrie stod? Hou be-come ?e godes kinne But barelych þorw þe wommones blod? Allas, hou may men for synne Speke bi wymmen ou?t bote good! Wimmen beoþ so mylde of mood, Louesum, loueli, lyf, and lele. Witnes on him þat died on Rood, Of wymmen comeþ þis worldes wele. God þat made boþe sonne and Mone, To alle wymmen socour he sende! In alle þe dedes þat þei haue done, Kepe hem from þe false fende! And to Marie I bidde a bone: Warde wymmen, wher-so-euer þei wende, From synne and serwe schylde hem sone, Wher in londe þat euer þei lende! I warne alle þat be wimmenes frende, I con not preise hem þe haluen-dele; Þou? I þus schortliche make an ende, Of wymmen comeþ þis worldes wele. 111. A song of Love to the Blessed Virgin. Vernon MS. Off alle floures feirest fall on, And þat is Marie, Moder fre, Þat bar þe child of flesch and bon, Ihesu, Godes sone in Maieste. A loue-likyng is come to me To serue þat ladi, qwen of blis, Ay better and better in my degre, Þe lengor þat I liue, I-wis. So hertly I haue I-set my þou?t Vppon þat buyrde of buyrdes best; For al-þauh I seo hire nou?t, Min herte schal fully wiþ hire be fest. Ihesu, þat sek milk of hire brest, To ?ou boþe I be-heete, Mi loue schal holly wiþ ?ou rest, Þau? I be not worþi ne meete. Sertes, swete, on ?ou is al Min helpyng at myn endyng-day; Þat I be not þe fendes þral, Marie, to ?or sone ?e pray. Hou schal I do, my swete may, But ?if I loue ?ou souereynly? Elles miht men boldly bi me say, Daunger mad vnskilfuly. Hose beþenkeþ him, I-wis, Of ?or gret goodnesse and ?or grace, He scholde neuer wilne to don a-mis, Ne luste to loue in oþer place. In hope to seo ?or blessed face, And dwelle wiþ ?ou at myn endynge, And haue relese of all trespace, Ladi, þau? I mourne, I synge. Lentun-dayes, þei ben longe, And nou weor good tyme to amende Þat we be-foren han do wronge. Þis world nis no-þing as I wende; In sori tyme my lyf Is spend; Þis world is fals and þat I feel. But Marie Moder me amende, A-Mis I fare and noþing wel. But þat swete worþli wyf, Hire goodly loue þat I may gete, Al my Ioye wol turne to strif, And I may syke with wonges wete. Whon þat I þenke on þat swete, Me þinkeþ hit is so good a þou?t, I sey to eueri mon þat I meete: ‘Gode, go wey, and let me nou?t!’ Loue me haþ in Bales brou?t For on such þat I suppose, Þat is so studefast in hire þou?t, Þat couþe neuere gabbe ne glose; Hose hire loueþ he schal not lose, For ?it be-giled heo neuer no wiht. I likne þat ladi to þe Rose— I-blessed beo þat buirde briht! Me longede neuere so sore, so sore, To seo my loueli ladi deere; ?if heo neore, we neore but lore, Þat ladi lofsum most of lere. And wite hit wel wiþ-outen weere, Whon I þenk on hire semblaunt sad, Þer wol no wys mon blame me here, Þau? þat I go murie and glad. A louely lyf to loken vp-on, So is my ladi, þat Emperys; Mi lyf I dar leye þer-vppon, Þat princesse is peerles of prys; So feir, so clene, so good, so wys, And þerto trewe as eny steel, Þer nis no such to my deuys— Lor God, þat I loue hire wel! To þis newe ?er, my ladi sweete, Wiþ al myn herte in good entent, Wiþ fyue Aues I ow grete, And preye ou take þis feire present, And schape so þat I beo not schent, Seþþen of ?ou Merci gon springe. For al my loue is on ?ou lent, [Sweete] swettest of alles-kunnes þinge! Þis is þe remenaunt of my lust, Þat I not wheþer my ladi mylde To my loue haue inly trust, Bicause Monkuynde is frele and wylde. But, ladi, for ?oure blisful childe, Siþen al my loue is leyd on þe, In heuene help me a boure to bylde, Ladi, ?if þi wille be. Þe loue þat I haue ?eorned ?ore, Þe kyng of loue graunt hit me! In eorþly loue is luytel store, For al þat nis but vanyte Wher I schal euer þat day I-se To plese my ladi ones to pay? Heo is of colour and beute As fresch as is þe Rose In May. Hose lust not loue, let hym be-leue, For I wol holde þat I haue hiht; Þat lust schal no mon from me reue, Þat I nul loue my ladi briht. Loue, loue, do me riht, Marie Mooder, Mayden clene, In heuene of þe to haue a siht,— Ladi, to þe my mone I mene! 112. Maiden Mary and her Fleur-de-Lys. Vernon MS. Marie Mayden, Moder Mylde, Þat blisful Bern in bosum beere, Cheef &amp; chast, þou ches of chylde, Of alle wymmen In world þat were. Saue vs sound and socur vs here, As princes [is] preised &amp; proued for prys. What leode þis lesson lykes to lere, Be token hit is þe Flourdelys. Þat freoli flour weore fair to fynde, what gome wolde go þer-as hit greu?— As Maacer her-of made in his Mynde, Þus kenned him Catoun, his craftes he kneu?— What segge on soil þat þat seed seu?, Hit is holy at myn a-vys; Aboue þe Braunches beþ Blosmes neu, Þe lele cheses faire þe Flourdelys. Þou lele ladi, I likne to þe Þe flour, to þi semeli sone also, Þe blisful Blosme þat euer mihte be, Treuly þat was be-twix ?ou to. Whon we weore wrapped al in wo, Þorw werkes þat we had wrou?t wrongwys, Þi godnes gert vs graiþly go, Þorw vertu of þi Flourdelys. Ful greiþli was þe graunted grace Whon Gabriel from god þe gret, Þat fel to þi feet bi-fore þi face, Þe Murieste meetyng þat euer was met. So sittyngli hire sawes heo set, As a wommon boþe war and wys: ‘To-seo þi seruaunt and þi soget!’ And þer bi-gon furst þi Flourdelys. In hond þou haddest &amp; heold vr hele, Þorw him þat hadde hei? heuene in holde; What Murþe was mad no Mouþ mi?t mele, Whon þou þat worþly hed wonnen in wolde— He com to keuere vs of cares colde, His pepul he put in paradys— Þat tyde and tyme þe Angel tolde, Of þe schulde springe þe Flourdelys. Þat Blisful Barn of þe was born, Þat suffred trauayle, boþe trey and tene, Throly þhrusten &amp; throng wiþ þorn Of his cunreden, vnkuynde and kene,— From top to-torn al bi-deene Þe Iewes þei Iugged his Iuwys— And dy?ed for Adam deedes bi-deene; And þenne was sprongen þe Flourdelys. A studi steer þer stod ful steere For steeres-men þat bi stremes gun stray, And neore his worþly wille weore, Þei wolde haue went a wilful way. No feyntysenes þei founden in fay, Þat burth was buried In Marbel bys, And whon god wolde he went his way, And þenne was sprad þe Flourdelys. Where his worþli wilnyng was, Hit weore to wite whoder he went; Þe geynest gate greiþli he tas, Til derknes dipt, doun he decent; Þe ?ates he russchede, and al to-Rent, Þer Lucifer, þat luþure, lys; Adam and Eue bi hond he hent, And tau?te hem faire þe Flourdelys. Þus haþ þis heende herewed helle, Al Adames of-spring out haþ tan; Þe fend, þat was boþe fers and felle, He ti?ed til a stok, stille as stan. Vp of his graue þen is he gon, As God and Mon to-gedere gon Rys, Bodily boþe in blod and bon To þe Maudeleyn he schewed þe Flourdelys. Þus purchased he þe pepul heor pees And goodly for-?af hem al heore gilt, And seide: ‘Adam, eft nou I þe sese In blisse, þat for blod was buld; No wey wonde, but wurch what þou wilt.’ Þus haþ he now bitau?t þat wyse, And þus feole prophecies ben folfild, Of Marie wiþ þi Flourdelyse. Of bounte berestou þe þe best, Was neuer no buirde such beute bare; Crist of þe com, vre cumfort to kest, To ?elde þe þat we ?erned ?are. At his stei?ynge þei stod to stare How cleer in Clouden he cloumben is; What wy in þat worþily wonyng ware, Þer miht he fynden þe Flourdelys. Þus was al þis world in weere— Þen seide two wy?es in weedes whyt: ‘To hei? heuene what be-holde ?e here? Is Ihesu take from ?ow þus tyd? Apeere he schal in propre plyt, As he in werk[e] con vanys.’ Her afturward hit weore to wite, Of hire þat bar þe Flourdelys. So lelly his loue on þe was lent, Þi longyng, ladi, for to lete; So semely sondes after þe he sent, Be-sydes him-self to sitte in sete; Þei song al samen with soun ful swete, As schewen and stand in þi storis. Wiþ more murþes mi?t neuer mon meete, But þer to fynde þe Flourdelys. Siþen þou þi worþly wones hast wonnen, And wones In worschipe at þi wille, Vre grith was graunted, vr grace bigunnen, For vs þat was ordeyned þertille. Puire dette proueþ bi proper skille Þou schalt vs socour in þi seruys, Þat greiþes[t] was for greuaunce to grille, And for to bere þe flourdelys. Of al þe floures bi Frith and Felde, Hit is þe freolokest for to fynde, Þat weole &amp; wit and wisdam welde, And al þis word haþ wrou?t, In wynde Nou, comely kyng, Corteis and kynde, Þat halp vs heere from vre enemys. Þe mon þat þis matere made in mynde Seide, non is lich to þe Flourdelys. Hedde not Adam don þat dede, Vr bitter bales hed neuer ben bou?t On no maner, for no-kenes nede; Ne for no werkes we schuld haue wrou?t— Al þus I þenk hit in my þou?t— Monkynde for vs bi-com so chys; His Blisful blod þorw him þei sou?t— Vs ou?te to prey to þe Flourdelys. Nou Marie Mayden, Moder clene, Þi semeli sone þat beres þe Flour, ?if vs grace ow to qweme, And plese Ihesu, vr saueour. Bryng vs out of dette &amp; dedly synne, To liue and dye in þi seruys, Heuene blisse þat we may wynne And wone þer wiþ þi Flourdelys. 113. Verses on the Earthquake of 1382. Vernon MS. Yit is God a Curteis lord, And Mekeliche con schewe his miht; Fayn he wolde bringe til a-cord Monkuynde, to liue in treuþe ariht. Allas! whi set we þat lord so liht, And al to foule wiþ him we fare? In world is non so wys no wiht, Þat þei ne haue warnyng to be ware. We may not seye, but ?if we ly?e, Þat god wol vengaunce on vs stele; For openly we seo wiþ ei?e, Þis warnynges beoþ wonder &amp; fele. But nou þis wrecched worldes wele Makeþ vs liue in sunne and care. Of Mony Merueyles I may of Mele, And al is warnyng to be ware. Whon þe Comuynes bi-gan to ryse, Was non so gret lord, as I gesse Þat þei in herte bi-gon to gryse, And leide heore Iolyte in presse. Wher was þenne heore worþinesse, Whon þei made lordes droupe &amp; dare? Of alle wyse men I take witnesse, Þis was a warnyng to be ware. Bi-fore, ?if men hedde haad a graas, Lordes mihte wondur weel Han let the rysing þat þer was, But þat god þou?te ?it sumdel Þat lordes schulde his lordschup feel, And of heore lordschipe make hem bare. Trust þer-to as trewe as steel, Þis was a warnyng to be ware. And also, whon þis eorþe qwok, Was non so proud, he nas a-gast, And al his Iolite for-sok, And þou?t on god whil þat hit last; And alsone as hit was ouer-past Men wox as vuel as þei dude are. Vche mon in his herte may cast, Þis was a warnyng to be ware. For-soþe, þis was a lord to drede, So sodeynly mad Mon agast; Of gold &amp; seluer þei tok non hede, But out of her houses ful sone þei past. Chaumbres, Chimeneys al to-barst, Chirches &amp; Castels foule gon fare, Pinacles, Steples to grounde hit cast; And al was warnyng to be ware. Þe Meuyng of þis eorþe, I-wis, Þat schulde bi cuynde be ferm &amp; stabele, A pure verrey toknyng hit is, Þat Mennes hertes ben chaungable; And þat to falsed þei ben most Abul, For wiþ good feiþ wol we not fare. Leef hit wel wiþ-outen fabel, Þis was a warnyng to be ware. Þe Rysing of þe comuynes in londe, Þe Pestilens, and þe eorþe-quake— Þeose þreo þinges, I vnderstonde, Beo-tokenes þe grete vengaunce &amp; wrake Þat schulde falle for synnes sake, As þis Clerkes conne de-clare. Nou may we chese to leue or take, For warnyng haue we to ben ware. Euere I drede, be my trouþe, Þer may no warnyng stande in sted; We ben so ful of synne and slouþe, Þe schame is passed þe sched of hed, And we liggen riht heuy as led, Cumbred in þe Fendes snare. I leeue þis beo vr beste Red, To þenke on þis warnyng &amp; be ware. Sikerliche, I dar wel saye, In such a plyt þis world is in, Mony for wynnyng wolde bi-traye Fader and Moder and al his kin. Nou were heih tyme to be-gin To A-Mende vr mis &amp; wel to fare; Vr bagge hongeþ on a sliper pyn, Bote we of þis warnyng be ware. Be war, for I con sey no more, Be war for vengauns of trespas, Be war and þenk vppon þis lore! Be war of þis sodeyn cas; And ?it Be war while we haue spas, And þonke þat child þat Marie bare, Of his gret godnesse and his gras, Sende vs such warnyng to be ware. 114. Love Holy Church and its Priests. Vernon MS. Crist ?iue vs grace to loue wel holichirch, Or elles, certes, we don riht nouht; And let vs neuere a?eynes hit worche, From þenne vre cristendom is brouht. Preostes weore at vre biginnynge, W?uche God haþ graunted hem pouste For vs to rede, I-wis, and synge; Is non so gret a dignyte. Þei ?af vs vre Cristenynge, And at vr buriinge þei moste be; To worschipe hem in alle þinge, Muchel þer-to holden beo we. Godus bodi may no mon make But preostes al-one, as we rede— Kyng ne Emperour I non out-take, For alle heore richesses of lond or leode. Of alle Ordres he beres þe prys— Kyng, Duyk, oþer Emperour— Þouh heo weren þe Flourdelys, Þat is richest of alle colour. In Matynes and vres þei ben wys, To bringe vs to vr longe bour, And vche day syngeþ a Masse to þis, And scheweþ vs Ihesus, vre sauiour. In Matyns and Masse þei beren þe prys, And in heore orisons for vs þei pray; Þer is no mon þat is wys, Þat oþur record bi heom may say. Hose loueþ þis ordre, I holde him wys, For certeyn soþ and in good fay, In holy chirche þei don seruys Boþe bi nihtes and bi day. But hose-euer wole þis ordre bere, Wys and witti moste he be, Grete oþes may he non swere, Ne falshede nouþer don ne se. By-fore þe Bisschop reseyueþ he þere And takeþ þe ?ok of chastite. A-vyse him wel hou he hit were, Oþur elles him schal rewe oþer me. Whon we ben falle in eny mischef, Wiþ serwe In dedly synne I-bounde, Þen is þe prest vs ful leef, For he may helen vs of þat wounde. For þer is non so strong a þeef Þat euer tok cristendom on godes grounde, Þat he most haue a preest bi-foren his deþ, Or elles he schal warie þe stounde. On domes-day whon we schul meete Þat dredful Iuge forte se, Þen is schrift to vs ful seete— Þe prest þer-of record beres he; Of alle bales he may beete Vnder god In Trinite. Þenne schrift &amp; hosul is ful swete, And hit trewely holden be. Þis ordre I rede þat we honoure, And so I counseyle þat we do, And take penaunce for sunnes oure Whuche þe prest haþ Iuned vs to. Þen schal we come to þat boure Þer euere is Ioye wiþ-outen wo. Ihesu, bring vs and socoure, Out of þis world whon we schal go! 115. Always try to Say the Best. Garrett MS. (Princeton Univ.). The grete god so ful of grace of whom al godnes growe ganne— And alle þat listeneth me a space, God childe hem from þe fende satanne! A litil word in my hert ranne, I wole hit synge, ?if hit ?ou lest, To gete þe loue of god &amp; man— And al-wey fonde to say þe best. Speke non yuel in no place, But rule þi tonge &amp; get þi frende; And let no wicked word out pace, For hit is an eggement of þe fend. ?if þou with oon be sore atenede And knowist him a wickid gest, Be þou þi-silf curtese &amp; hende, And al-way fond to say þe best. For eny anger, or eny hate, Or eny enuy, be þe sette, An ille word may sone make bate; Let no?t þi wille passe þi witte: An ille word ful sore may sette, That longe in hert is kepit faste: Of þe worst commyth no profite, And þerfore fond to say þe beste. For cristis loue, þat bou?te þe dere, let no?t þi tonge haue al his wille. What art þou þe bet or þe nere Þi nei?bur wickedli for to spille? ?if man or woman com þe tille To frayne yuel of any gest, For cristis loue, holde þe stille, And al-way fond to say þe beste. In company ?if þat þou be Þer men speketh vilany, ?yve þou be tempted ?et turne þe, And þan dost þou a gret gentri. A bad tale is ribaudi, Hit gete no worschip, est ne west, For godis loue do cortesi, And euer fond to say þe best. Hoso wolde be-þenke him-silf ari?t, A good wo[r]d, how good hit is, I durst well swere be þis li?t He nol neuer willen to say amys. For good word may gete heuen blisse, And do þe lyue in ese &amp; rest; For cristis loue, tak a-tent to þis, And euer fond to say þe best. Loke þat þou no man de-fame With wicked wille, so haue þou blisse; For ho-so haþ a wicked name Me semeþ for soþe half hongid he is; Þou maist not make amendis his With al þe tresor in þi chest; For cristis loue þou þenke on þis, And euer fond to say þe best. I holde þat dede to dere a stre, Don to do anoþer fame; I had as leue þou woldest him slee, For þis is holde an endelis blame, For þou my?tist no?t brynge a?aine his name Þrou? wicked wordis þat þou seist. For maries loue, cristes dame, Al-way fond to say þe best. In halle or chau[m]ber þer þou gos, What-euer þat þou here or see, Al-way kepe þi tonge in clos, ?if eny man aske ou?te of þe. ?if eny fawte or foli be, Let not þi tonge a-mys be wrest; But for his loue þat died on tre, Al-way fond to say þe best. For godis loue, þenke on þis songe, Man &amp; woman faire of face, And take þis in ?oure hertis amonge, Whare-euer ?e go, or in what place. Ihesus ?ou kepe in eueri cas, And in heuene ?ou make a feste; For godis loue so ful of grace, Al-way fond to say þe best. 116. Tarry not till To-morrow. Vernon MS. Ilke a wys wiht scholde wake, And waite with werk, heuen to wynne Sadliche, for goddes sake, And set ?oure soule sauely fro sinne. if þou haue kynges of þi kynne, And in þi clos, catel and corn, Amende þi misses more and minne, And mak no tarijng til to-Morn. Þou leod þat liues as lord in londe, Þenk hou lowe þou schalt aliht, Þau? þou haue hundredus at þin honde To holde þin heste in herte has hiht. ?if þou bragge for þi Be?auns briht, Bi-holde hou bare þat þou was born; Þis dai þou dresse þi dole and diht, Leste þat þou dye longe er to-Morn. Þou freike þat art in frendschupe fast And þenkest no foot-mon is þi fere, Whon þi pompe and pride is past, A pore penaunt schal beo þi pere. Loke in londe, and þou mai lere, Hou li?tly þat þi lyf is lorn; Whon þi bodi is brouht on bere, As þou hast browen, þou broukest to-Morn. Gome, er þou giue vp þi gost, Bi-greiþ ho schal gripe þi goode; He schal hit haue þou hatest most— So fares hit ofte, be myn hode, Þen al þi fee fonges but foode. For-þi ordeyne þi fare be-forn, And with a bone mende þi mis in mode— Hit wol þe menske a?eyn to-Morn. Parte with ?or godes in priuete Vn-to þe pore with-outen pride; Hit wol þe brynge in blisse to be, Wiþ-outen bale to buylde &amp; byde. Þou sette þi seketur fro þi syde, He wol þe swyke þou? he be sworn. Þin hord whom he may hent oþur hyde, Trust him not after to-Morn. Þe sikernes of þi seketoure Þis is þe soþe to seo and say: Þau? he for þi loue lurke and loure, Þat he has lauht he wol nou?t lay, But skelpe and scrope al þat he may; He lettes nouþer for skaþe ne skorn Þi goodes, whon he has geten a-way— Trust nou?t on hem after to-Morn. Mony a wiht wenes ful wel Out of þis world þei schal neuur wende; For feole lykinges þat þei feel, Þei make no fors of fo nor frende. Now trust riht wel þei schal be tenede, Ar bodi and soule a-two be torn. Or erþly ese þis is þe ende: Here to-day, a-wey to-morn! Ihesus, þat on þe Rode was don, From wo and wondreþ þou vs wisse; Gladly graunte us vre bone And bryng us blessedly to þi blisse. For vre loue, soþ hit is, Þi syde with scharpe spere was schorn; Þou saue us þat we ben not his Þat wolde þat we weore tynt to-Morn. Marie Moder, Mayden Mylde, On al mon-kuynde ?e haue Merci. In feole fulþes we ben fuylede; Þis world vseþ þe flessches foly. Vn-to þi sone þou calle and cry, Crist crounet wiþ kene þorn. He ?iue vs grace to wone him by; Þen schal vs tyde no teone to-Morn. 117. Make Amends! Vernon MS. Bi a wode as I gon ryde, Walkynge al mi-self alone, A boske of briddes bad me abyde, Bi-cause þer songe mo þen one. Amonge þo foules euerichone, To on gret hede I gan take, For he seyde with reuþful mone, ‘For þi sunnes a-Mendes make!’ ‘Make a-mendes, mon, trewely,’ Seide þat foul with feþeres blake. In myn herte i-went, wo was I, For he me bad amendes make. I stod and studied al þat day; Þat resun made me a niht to wake: Þen fond I þreo skiles in good fay, Whi he me bad a-mendes make. Þe furste skile þat I gan fynde, As hit bi-semes in my witte, Is a þing þat comes of kynde: Þat eueri mon schal haue a pitte. Whon top and to to-gedre is knitte, Þen schal þi proude wordes a-slake; For-þi in eorþe er þou be ditte, Mon, of þi synnes a-mendes make! Þat oþer skile is, þat þou schalt dye, Whuche tyme þou wost nere; And þou wustest, witerly, Þow woldest fle þi deþ for fere. Þi laste bour schal ben a Bere, ?if þi frendes þe may take: Þerfore do wel while þou art here, And for þi sunnes a-Mendes make! Þe þridde skile wol do þe wo Whon þou þenkest þer-on I-wis: Whon þi lyf is clene I-go, Þou wost nere whoder to bale or blis. I fynde no clerk con telle me þis; Þerfore my serwe bi-ginnes to wake. Whon þou þenkest to don a-mis, Haue mynde of þis &amp; amendes make! Ensaumple we may sen al day, As crist schewes a-mong vs alle; To-day ?if þou be stout and gay, To-morn þou lyst ded bi þe walle. Merci, þenne to crie and calle, Hit is to late þi leue to take. Be war of folye er þou falle, And for þi sunnes amendes make! ?if þou haue don a dedly synne wher-þorw þi soule scholde be schent, Al þe ?er þou wolt lye þer-Inne In derfnes til hit beo lent; Þen a Frere þou wolt hent, Þi parisch prest for schame forsake. Of alle suche dedes, verament, I rede þe beo wys, &amp; amendes make. ?if þou be kyng and croune bere, And al þis world be at þi wil, ?it schaltou be pore as þou was ere, And þat þou knowest bi puire skil: A schete schal þi body hule, And huyde þi cors for sinnes sake. Þerfore repente, þou hast do ille, And for þi synnes amendes make! ?if þou beo a fryk mon in þi floures, And haue vn-bou?t boþe purpel &amp; pal, At Masse, ne Matyns, ne at houres, Þou kepes not come with-in þe chirche wal, Þer-in þi sauor is ful smal. Of sleuþe may þou nou?t awake; On day þou schalt leue hit al— Þerfore I rede, Amendes make. Þau? þou haue riches gret plente, In world while þou liuest here, God made þi nei?ebur as wel as þe, And bou?t ?ou boþe I-liche dere; Þau? he be nou?t þi worldes pere, Do him no wrong, for synnes sake! To nou?t shal turne þi proude chere: Þerfore I rede, þou amendes make. Loke þou bere þe feir and euen, Þau? þou be lord, Bayli, oþur Meire, For ofte men meten at vn-set steuen: Coueyte not þi nei?ebor to peyre, Þis world nis but a chirie feire, Nou is hit in sesun, nou wol hit slake; To-day artou lord, to-morn is þin heire— Þerfore I rede, þou amendes make. Nou god, þat was in bethleem boren, And siþen died vppon þe tre, let vs neuer ben for-loren, Lord, ?if þi wille be. Marie Moder, Mayden briht, Preye for vre synnes sake, In heuene of þi sone to haue a siht, And heer in eorþe, Amendes make. 118. Suffer in Time and that is Best. Vernon MS. Whon alle soþes ben souht and seene, Euerichone at heore deuys, Euer a-mong in tray and tene, Murþe is meyt wiþ malys: A?eynes cumfort comeþ cares kene, A?eynes vche a uertu is a vys. Of alle þe vertues þat þer beone, To suffre, hit is a þing of prys. Þerfore he þat wol be wys And loue to rule him siker in rest, Loke þat he beo not to nys, But suffre in tyme, and þat is best. ?if þou beo mon of mene a-syse Or gret lord in duresse, And þi stat may not suffise Of þi wronge to gete red[r]esse, Þen mostou worchen on þis wyse, And schewe to him such boxumnesse, Þat rouþe in his herte may ryse And wiþ-drawe his grete distresse; ?if he be Mesured wiþ Mekenesse, Þen pite in him hit wol be preste. A-mong alle þing, as I gesse, To suffre in tyme and þat is beste. ?if þou be mon of gret degre, And a pore mon in his place Ful wrongfully has greued þe, And don þe gref wiþ his trespace, Þe cuntrey con wel knowe and se, Þou mai be venget in þat case; ?if þou be perset wiþ pite, ?it woltou spare him for a space. ?if þou so goodly schewe þi grace, Þe holigost is in þe feste; Þen godes blessyng schaltou in-brace, And suffre [in] tyme and þat is beste. Hit is luytel worþ, seiþ Socrates, A glasen pot is wayk and liht To puiten him self to fer in pres A-?eynes a caudrun for to fiht. Þe soþe al day is seene in siht, Þe weikest ay bi-neoþe is cast; Þerfore sei I, bi god almiht, To suffre [in] tyme and þat is best. Mon, ?if þou wolt þi state meyntene, Wiþ lordes In counseil forte sitte, Þer eueri mon moste in certeyne Schewe his wisdom and his witte, Þen, what-so-euer hapnes þe to seyne, Let al þi wordes to wisdam knitte, Or summe of þi feeres wol taken in-deyne, And for pruyde reson hitte. ?if þou here hem so chyde or flitte, Þer wol no reson in hem reste; Holt þi tonge and þi mouþ ditte, And suffre [in] tyme and þat is beste. And aftur, whon þou woldest not wene, Whon alle soþes ben sou?t and sayd, Þi wordes þei wole take by-deene, And of þi speche þei wol holde hem payd. Þen schul þei abassched beone, And of heor errours ben dismayed, Whon þi wisdam schal be set and sene, And alle heore folys ben displayed. Hasti men ben ofte outrayede Whon heore tonges ben to preste; Hose haþ ben ofte of sore hokes braide, Soffre [in] tyme and þat is beste. ?if hit bi-tideþ be niht oþer day To falle in-til a cumpaignye Þer nyse folk wiþ folyes play, And out of reson þei ?elle and crie, Þen mostou worchen wiþ þis assay, And holde vp ‘oyl’ by and by, Til þou mowe priuely go þi way; Þen kuiþest þou wel þat þou art slih. I holde hit riht a gret foly To schewe reson þer non wol reste; Þer, bi God and vre ladi, Suffre in tyme and þat is beste. 119. Mane nobiscum, Domine. Vernon MS. In Somer bi-fore þe Ascenciun At Euensong on a Sonundai, Dwellyng in my deuociun, For þe pees fast gon I prai; I herde a Reson to my pai, Þat writen was with wordes þre, And þus hit is, schortly to say: Mane nobiscum, domine! What þis word is forte mene On Englisch tonge, I schal ?ou telle. In Concience and we be clene, Digne þe, lord, with vs to dwelle, Þe feondes pouste for to felle. Þat for vs di?ede vppon þe tre, In wit and worschipe, wei and welle, Mane nobiscum, domine! Whon þou from deth was risen and gon, Þen as a Palmere forþ gon pas, Þo met þou pilgrimes makyng moon, But ?it þei wust neuur who þou was. Þus þen Carpes Cleophas: ‘Þe Niht is neih as we may se, Þe liht of þe dai is waxen las, Mane nobiscum, domine!’ Dwelle with vs, vr fader dere! Þi bidyng is in heuene blis, And euure þi name be halewed here, Þi kyngdom let vs neuere mis. In heuene þi wille folfuld is, And heere in eorþe þat hit so be, Þe Rihtwys weyes ?e wolde vs wis— Mane nobiscum, domine! Vr bred, vr vche dayes foode, Drihten deore, þou vs diht! Vr dette, God þat is so goode, For-?iue vs for þi muchele miht, As we schul heom wiþ herte liht Þat in vr dette or daunger be. Leste we Rule vs not a-riht, Mane nobiscum, domine! Dwelle wiþ vs, lord, leste we haue teene, Lede us to no temptacion, In eny synne, ?if wei beo seene, We prey þe of Merci and pardoun; Wiþ al þe Mekenes þat we moun, We schal crye, knelyng on kne: ‘Vppon bere whon we beo boun, Mane nobiscum, domine!’ Lord, dwelle with vs in al ur neode, Wiþ-outen þe we haue no miht Vr hondes vp til vr hed to beode; Wit nor weole sauereþ no siht. In eny caas ?if we ben cliht, We con not, but we crie to þe In al vr neode, boþe day and niht, Mane nobiscum, domine! Ho dwelleþ wiþ þe, þar haue no doute For no synne ne sodeyn chaunce; But ay þe fend is fast aboute To putte vs, lord, fro þi plesaunce. Whon we beoþ out of gouernaunce, Vr flesch is frele, we can not fle; Keep us out of al cumbraunce, Mane nobiscum, domine! Dwelle wiþ us, lord of loue and pes, And make þi wonynge vs wiþ-inne, In Charite þat we encres, And kep vs out of dedly synne; Torn neuere þi face from us to twynne, For Marie loue þat Mayden fre. Whon we schal eny werk beo-gynne, Mane nobiscum, domine! Mane nobiscum, domine! Wiþ-outen þe we ben riht nouht. What Ioye or Blis weore þat to þe, To þeose þat þou hast deore abouht? In word, In wille, In herte, and þouht, We schul preye to þe Trinite: ‘Out of þis world whon we be brou?t, Mane nobiscum, domine!’ 120. But thou say Sooth thou shalt be Shent. B.M. Addit. 22283. Who-so loueth endeles rest, Þis false world þen mot he fle, And dele þer-wiþ bot as a gest, And leue hit not in no degre. Hit is but trouble &amp; tempest, Fals fantasye, &amp; vanite; In þat þraldom who-so is I-þrest Him mot eschewe al charite. Þat day þat eueri mon schal se His dedes schewed &amp; his entent; What maner mon so þat he be, But he sey soth, he schal be schent. Seyth now dauid in his sawe In þe sauter book openly, Þat whoso to þe worldus lust drawe, In his lyf is leef to lye, Þat he ne leueþ not on godus lawe, But forsakeþ hit wylfully. And for him stont of god no awe, In bremful bale he schal hit by, When concience his werk schal wrye; And as he doþ, he dom schal hente Whit-outen rescores or remedye,— But he sey soth he schal be schent. A lesyng is, with-outen doute, Wel worse þen som men taken hede, For haue þe tonge onus told hit oute, A-brod þen schal hit sprynge &amp; sprede, And renne ful ryf in eueri route; And be hit onus so blowen on brede, Þey men wolden aftur knele &amp; loute, Men may not stoppe hit with no mede. Such lesyngus þen I rede ?e drede, Lest ?e in bittur bales ben brent For þer nis non so styf on stede, But he sey soth he schal be schent. Þou miht als chep robbe a mon As with a lesyng lese his name; What-so þou spekest, where, or whanne, Loke þat þou no mon diffame. Sey þe sothe, ?if þat þou kan, Þou suppose to here a blame; Ful sore þe stonde elles schal þou ban When truthe þi tales schal a-tame. To greue god, hit is no game, Þat lust &amp; lykyng haþ þe lent. For outh þat þou const forge or frame, But þou sey soth þou schalt be schent. ?if þou be þrat to take þe deth For seyng soth, be not agast; Let not þe sothe be set be-neth, But truþe to mayntene, be ay studefast. Þenke þi lyf is but a breth, Þenke þou schalt passen, as mo han past. Clottes of clay þi cors schal cleth, Þi careyne vn-to wormes cast. When Gabriel schal blowe his blast, For soth sawe schaltou neuer repent; Þen leue hit lely, at þe last, But þou sey soth, þou schalt be schent. Alas! what corsed lyf is þis, Þat men dreden more þe world now here Þen him þat wrou?te þe world I-wys, And al þing haþ in his pouwere! As men in questus seyn ofte a-mys, And stoppen quereles o trewe &amp; clere,— Such men þenkeþ not on heuen blys, Þat ?euen verdites in such manere. Truthe &amp; kuyndenesse knyt in fere, God askeþ of vs non oþer rent. Þenne wyte hit wel with-oute were, But þou sey soth, þou schalt be schent. Þey þou kacche blame a þrowe For seyng sooþ more or lasse, Þenne aftur, when þe treuþe is I-knowe, Among goode men, as I gesse, Þou schalt be leef—vch mon to trowe And worschyp—for þi sothfastnesse. Þerfore I rede boþe hye and lowe, Sey soth, and lette for no dystresse. Þyn owne wordus schul bere witnesse A-?eyn þe at þi Iuggement; When grete god þat doom schal dresse, But þou sey soth, þou schalt be schent. Hold vp no monnus ‘oyl’, I rede, When he wenduþ out of þe wey, For such glosyngus makeþ mony quede, When non þe soþe dar to him say. Such flaterynge schal luyte stond in stude When god þe grete doom schal aray; And he þat best now here con plede, I leue he schal be lewede þat day. Whan crist schal his woundes dysplay, Þat for vs was on rode I-rent, And vche mon schal take his pay, But þou sey soth, þou schalt [be] schent. For seyng soþ, þou miht not synne, But ?if þou sclaundre eny wy?th; Sclaundre no mon more ne mynne, For sclaundre stynkeþ in godus sy?th. Elles, what quarel þou art ynne, Sey þe soþe, ay meynteyne þe ry?th, And on þis wyse þou miht wynne Þe blysse a-boue þat blesseþ bry?th, And endeles lyf þat lasteþ ly?th. Þus I am sure þat þou miht hent, And elles, when deþ þi doom schal dy?th, But þou sey soþ, þou schalt be schent.</field>
      <field name="fulltext">[MISCELLANEOUS LYRICS OF THE END OF THE CENTURY.] 121. The Bird with Four Feathers. MS. Bodley 596. Here bygynnith the tretys of Parce michi domine. By a forest syde walking, as I went Disport to take In o mornyng, A place I fond, schaded with bowes ybent, Iset a-boute with flowrs so swete smellyng I leyde me down vpon that grene, And kast myn ey?en me aboute: I fond there breddes with fedres schene, Many on sitting vpon a rowte. O brid þer-by sat on a brere, Hir fedres were pulled, sche myght not fle; She sat and song with mornyng chere, Parce michi domine. ‘Spare me, lord, kyng of pytee,’ Thus sang þis bryd in pover array, ‘My myrthe is goo &amp; my Iolyte; I may not flee as othir may, My fedres schene ben pulled me fro; My ?owthe, my strengthe, &amp; my bewte, Wher-thorgh I take þis song me too: Parce michi domine.’ When I herd þis mornyng song, I drew þis brid nere and nere, And asked who had don þis wrong And brought here in so drowpyng chere, And who had pulled here fedres away That schuld here bere from tre to tre, And why sche song in her lay, Parce michi domine. The bryd answerd and seid me till: ‘Man, be In pees for cristes sake! ?if I schewe the myn hertis will, Peynes sore me wolle awake; ?if thow wilt take my word in mynde, Ther shal no sorow be my letting, That I nyl holy myn herte vnbynde, And sothly telle the thyn asking:— Which were myn fedres þat were so clere, And who hath pulled hem alle fro me, And why I sitte singging on brere, Parce michi Domine. ‘Fedres fowre I had ywis, The two were set on euery wynge; Thei bare me breme to my blys, Where me lust be at my lykyng: The first was ?owthe, þe secunde bewte, Strengthe and ryches þe other two; And now þei ben, as thow maist se, Alle foure fedres Ifalle me fro. My principal fedre ?owthe it was, He bare me ofte to nysete, Wherfore my song is now, “allas! Parce michi Domine!” ‘In ?owthe I wrowth folies fele, my herte was set so hye in pride; To synne I ?af me euery dele, Spared I neither tyme ne tyde; I was redy to make debate, my lyf stood ofte in mochel drede; And my lyking, to walke late, And haue my lust of synful dede: I was now here, I was now there, Vnstable I was In al degre,— To him I crye þat marie bare, Parce michi domine! ‘For Salamon seith in his poyse, Thre weyes ther beth ful hard to knowe: Oon is a shep þat sailleth in the see, An Egle in hey, a worm in lowe; And of þe ferthe, telle he ne can, It is so wondirful in his hering— The weyes of a ?ong man, Whiche þat ben here at her lyking. And now hath age Ismyte me fro, My pryncypal fedre of Iolyte; For al þat euer I haue misdoo, Parce michi domine! ‘My Secunde fedre heith bewte; I held my self so clere of schap, That al the peple scholde loke on me, And worschip me with hoode &amp; cape; ‘My rud was reed, my colour clere, me þought neuer non so faire as I In al a contre, feer no nere, In fetewrs &amp; schap so comely, My forhed large, my browes bent, Myn ey?en cleer, and corage bolde; My schap ne myght no man ament, Me thought my self so fayre to be-holde. And ?et I was begyled in syght, The myrrour, lorde, deseyued me, Wher-fore I aske, lord, of þi myght Parce michi domine! ‘This fedir me bare ful ofte to synne, And principally to leccherye; Clipping and kessing cowth I not blynne, me thought it craft of curteseye. A cusse it is þe deuel-is gynne, Oft of it ariseth woo &amp; wrake; The deuel with cusse many doth wynne, I counseil the thow synne forsake. Sampson lost his strengthe þer fore, Dauid his grace for Bersabee, Til he cried with wordes sore, Parce michi domine! ‘Salamon, þat worthy king, Ful fayr he was from top to too; Wher-fore in his age ?yng, He was amabilis domino; And after he fel fowle &amp; sore, For lust of women þat was him neygh; Thei fonned him in his age hore, That he forsoke his god on heygh. ‘Nought onlich þise but many moo, bewte hath be-giled I-wys: I woot wel I am on of thoo, I can þe better telle þis. Now hath age y-smyte me fro My secunde Fedre, þat height bewte; For al þat euer I haue misdoo, Parce michi domine! ‘My thridde fedre strengthe height; My name was knowe on euery syde, For I was man of mochel myght, And many on spak of me ful wide: To prike and praunce I was ful preste, My strengthe to kepe In euery place; And euer more I had the beest— Such was my hap, such was my grace. My strengthe ful ofte me drowgh amys, And torned me, lord, clene fro the; Now kyng corowned In heuenne blys, Parce michi domine! ‘This feder me bare be-?onde the see, To gete me name In vncowth londe, To robbe and slee had I deyntee, Ne spared I neither fre ne bonde; Of holy chirche took I no ?eme, Bokes to take ne vestement; Ther myght no þing so moche me queme As robbe, or see an abbey brent. With strengthe I gat me gret aray, Precious clothes, gold, and fee: I thougth ful litel on thilke day— Parce michi domine! ‘When Nabugodonosor, fers in fight, Ierusalem had thought to wynne; And so he dede with mayn &amp; myght, And brent þe temples þat were þer Inne; And al the gold þat he there founde He toke with him and hom gan ryde; Him thought þer schold no þing withstonde, His herte was set so heigh In Pryde: Till þe king of myghtes most Browght him þere þat lowest was, And caught him from his real oost, And drof him to a wildirnesse; And there he lyued with erbe &amp; rote, Walkyng euer on foot &amp; on honde, Till god of mercy dede him bote, And his prison out of bonde: Thanne seide þis kyng thise wordes, Iwis: “Al thing be, lord, at thi powste, Mercy I crie; I haue do mys— Parce michi domine!” ‘While I had my strengthe at will, Ful many a man I dede vnwrest; Thei þat wolde not my heste fulfill, My knyf was redy to his brest; And now I sitte here blynde and lame, And croked beth my lymes alle. I was ful wilde, I am now tame; This Fedre of strengthe is fro me falle; And now hath age ysmyte me fro My thridde fedre of Iolyte: For al þat euer I haue misdo, Parce michi domine! ‘My ferthe feder ryches was; To make it schyne I trauailled sore, ‘I went in many a perilous place, Wel oft my lyf was neigh for-lore; By dale, by downe, by wode syde, I bood many a bitter schower; In salt see I sailled wel wide, For to multiplie my tresowr: With fals sleightes I gat my gode, In couetise I grownded me,— Ihesus, for thi precious blood, Parce michi domine! ‘Whan I was siker of gold ynow, I gan to ride a-boute wel fast; I purchaced moche, &amp; god wot how; I wende þis lyf wolde euer haue last; I let me bilde castell and towres, With-out I-warded with stronge dyche, With-Inne I-bildet halles and bowres. Ther was no towr my castel liche, In this was yset al my lyking, And turned me, lord, holich from the— To the I crye now, heuen king, Parce michi domine! ‘Whan I was most in al my flours, and had aboute me wif and childe, I lost my catel and my tours; Thanne wex my herte in party mylde; Catell fel fro me sodeynly, Ryght as it come it went away: men seith, good gete vntrewly, The thridde heire broke it ne may. I was ful wilde, I am now tame; fortune hath pulled ryches me fro: ?owre wreche, lord, I can not blame— Parce michi domine! ‘Iob was richer þanne euer was I, of gold, siluer, &amp; other good; it fel hym fro, and þat scharply As dede þe water owt of the flood; Hym was not left so mochel a clothe his naked body for to hille; Hym lakkyd crostes of a loffe, When him lest ete In tyme of mele: And ?et he held vp thanne his honde, And seide, “heigh god in mageste, I thank the of thy swete sonde! Parce michi domine!” ‘Now parce michi domine! My Ioye, my merthe, is al agoo[n]; ?owthe, Strengthe, and my bewte, My fetheres faire, be falle me froo. Wher-to is a man more liche Þanne to a flowr þat springis In may? Alle that lyueth, bothe powre and riche, Shal deye vnknowyng of her day.’ I sette me down vp-on my knee, And thanked this bryd of here gode lore; It thought me wele this word ‘Parce’ Was bale and bote of gostly sore. Now parce, lord, and spare thow me! This is a worde þat sone gat grace, And ‘Parce’ geteth godis pyte, And scheweth to vs his blessed face. Amen. 122. A Prayer by the Five Joys. MS. Rawlinson liturgical g. 2. Marie moder, wel the be, Marie mayde, þenk on me! Moder and mayde was neuer non To-geder, ladi, bote þou alon. Marie moder, mayde clene, Schilde me fro sorwe &amp; tene! Marie, out of synne help þou me, And out of dette for charite. Marie, for thine ioies .v., Help me to leue in clene lyue, For þe teres þou lete under þe rode, Sende me grace of liues fode, Wher-with i may me clothe &amp; fede And in treuthe mi lijf lede. Help me, ladi, &amp; alle myne, And schilde us alle fro helle pyne. Schilde me, ladi, fro uelanye, And fro alle wikkede companye; Schilde me ladi fro wikked schame, And fram alle wikkede fame. Swete ladi, thou me were, That the fend nou?th [me] dere; Bothe bi day and bi ny?th, Help me, ladi, with thi ri?th. For myne frendes i bidde the, That hi? mote amended be, Bothe to soule &amp; to lyue, Marie, for thyne ioies fyue. For myne fomen i bidde also, That they mote heer so do That they in wrathe hy ne deye, Swete lady, ich the preye. Hy that ben in goode lyue, Marie, for thine ioies fyue; Swete ladi, ther-Inne hem holde, Bothe the ?onge &amp; the olde. And that ben in dedlich synne, ne lete hem neuere deie ther-Inne: Marie, for thine ioies alle, Lete hem neuere in helle falle. Swete ladi, thou hem rede, That thei amendi of here misdede; Bysek thi sone, heuene kyng, That he me graunte good endyng, And sende me, as he wel may, Schrift &amp; hosel at myn endyng day; And that we mote thider wende, Ther ioie is with-outen ende. Amen Amen. 123. A Prayer to be delivered from the Deadly Sins. MS. Rawlinson liturgical g. 2. Ihesu, for þi precious blod, þat þu bleddest for oure good in circumcisioun, Of þe, crist, ich aske mercy to chaste my lecherous bodi fro dampnacioun. Pater nr. Aue Maria. Ihesu, for þi dropes swete, þat þou bleddest on oliuete out of þi fayre face, late me neuere in wratthe falle, but loue my emcristone alle— oure lord, ?if me grace! Pater nr. Aue Ihesu, for þi blodi dropes, þat þe scourge &amp; þe ropus Made hem to renne a-doun, Fede me wit mete &amp; drinke, þat i neuere in synne sinke— Haue mercy on me, glotoun! Pater nr Aue ma. Ihesu, for þi blodi heued, þat wit thornes was beweued, longe, scharp, &amp; kene, chast me þat am so wilde; Make my herte mek &amp; mylde, to be þi seruaunt clene. Pater nr Aue Ihesu, for þi blodi strondes, þat ran out of ?oure handes— þe nayles þer-inne i-driue— fro couetyse drawe me þou?t, more þan me nede? ?ef me nou?t, wiles þat i schal leue. Pater nr Ihesu, for þi blod so swete, þat ran out of ?oure fete for synful mannes sake, ?if me grace good werkes to worche, to loue god &amp; holy cherche, þat no slowthe me take. Pater noster. Aue Maria Ihesu, for þi woundes smarte, whan þi blood ran fro þi herte &amp; watur menged to-gedure, Make me styf in charite; &amp; to heuene bringe me, and alle men þedur. 124. A Prayer for Three Boons. MS. Rawlinson liturgical g. 2. Fadur and sone &amp; holy gost, þat i clepe &amp; calle most, On god in trinite, To þe, lord, i clepe &amp; calle, for me synfol, &amp; for ous alle, þou graunte me bones thre. The firste bone þus i by-ginne: lord, haue mercy up-on my synne, þat i haue don seth y was born; wit word, wit wylle, wit herte, y-thou?t; wit flesch, wit blod, wit handes, wrouth; wit mouþ spoken, &amp; be-for sworn. In my thou?t &amp; my heued, Mytte i neuer my with weld; Euere to synne day were redy; wel swyft i was to don ful ylle, wel slow to worche godes wille, Ther-of y crie ihesu mercy. don i haue sinnes seuene, Bereued men of þe blysse of heuene, i-broke þe ten comaundementes; Al my synnes wol i for-sake, to ihesu crist wol i me take, to don amendemens. y crie, ihesu, thyn hore! for þi peynes &amp; for þi woundes sore; þou syttest al in thi trone, late &amp; herliche, nyth &amp; day, Mercy, ihesu, i crie ay— þis is my ferste bone. Þat other bone of my askinge, y the praie, heuene kyn[g], þat y mowe haue grace, þat i mowe my sinne lete Or deth &amp; i to-gydur mete, lord, ?eue me mi?t &amp; spase. And of my lord, to loue þe swo— war i sytte or war i go— þat þou be euir in my sythe þat i mowe euere ?ow see, þe better my synnes for to fle, þat þu kepe me day &amp; nyth. Alle þat mai to synne drawe, Word, or werk and oþir plawe, Kepe me, lord, þer-fro! In good lyf to stande fast, To do þi seruise longe to last, Fro þis day euere mo. Ihesu, for þi holi grace, ?ef me myth &amp; gyf me space, And kepe me fro þe quede; Þat i neuere falle in no synne, wit-outen repentaunse to deye þer-inne, Schilde me fro soden dede. Ihesu lord, he me wise &amp; rede, Holy lyf to leuen &amp; lede, Þat made sonne &amp; mone; And do me, lord, to knowe þi wille, Þat in dede i mowe fulfille— Þis is my oþer bone. Þe þridde bone to þe, ihesu, i praie, Þat i mowe haue þe rith waie To þe blisse of my deth daye: Ful wel i wot my lyf haueþ ende, Whan out of þis world schal wende, Þat tyme wite me may! Þer-fore, ihesu, me graunte a þrawe, Þat i mowe my sinnes knawe, Clene me to schriue; Of prestes hondys houseled to be By-for my deth, be grant-hit me, Lord, for þi woundes fyue. Wit stodefast thou?t þou me sette, Þat þe fend me neuer lette wit his foule syth; whan mi herte schal cleue &amp; brest, Þow take my sowle in-to þi reste, Þar day is wit-owten nyth. At domesday, whan wikked schal drede, whan þai seeþ þi woundes blede, Ihesu, þanne on me rewe; And do me lord up-on þi rith hond, In-to þat blisse, þat riche lond, Þar ioie and blisse is euere newe. Þat ioie &amp; blysse ?e graunte to me Now þou woldys þi woundes schede, For senfol man &amp; for me; Þou graunte me þis bones þre, And alle þo þat cristen bee, Amen, pur charite. 125. The Knight of Christ. MS. Bodley 416. Fadur &amp; sone &amp; holi gost, o god in tr[i]nite, To þe y make my mone, þou? y unworþi be; I am but myn one, &amp; fomen haue y þre— Þe fend, þe world, myn owne flesh—him may y not fle. Þe fend me tempteþ dai &amp; ny?t, he wol me reue heuene bri?t, þat he les þorw his pride; swete ihesu, y am þi kny?t, a?enus him y take þe fi?t, stifli him to abide. At þe y mot myn armes borwe, Mi sheld shal be þe swerd of sorwe, marie þat stong to þe herte; Þe holi cros my baner biforn, myn helm þi garlond of sharpe þorn, Mi swerd þi scourges smerte. Mi plates shullen þi nailes be, myn acotoun þat spere tre, þat stong þi swete syde. Now y am armed þus wel, nel y him fle neuere a del, tyde what bi-tyde! Þe wordle me haþ long lif bihet, and biddeþ me murie make; whanne i am olde and of unmy?t, to penaunce forte take: wha[nne de]þ be shewed to oure sy?t, þenne is al to late; he haþ deseyued king and kny?t, &amp; many man brou?t to wrake. swete ihesu, ful of my?t, þou here my bone &amp; do me ri?t, him here to forsake. Holi fadur, y herie þe for þe loue þat þou hast shewed me, siþ þat þou furst bigan; for loue þou came from heuene blisse, &amp; madest for loue to þi liknes, oure fadur adam: he as unwise þyn heste brak, whanne he of þat appel at, In sorwe to mony man. For loue adoun þou sendest þi sone, In swete marie bosome to wone, here wiþ us to dwelle: Ihesu, for loue þou lettest take wiþ foule iewes ?olewe &amp; blake, to lede þe bifore pilate, as holi writ us telle. Swete ihesu, for loue of me, þou henge upon þe rode tre, harde fastned wiþ nailes þre, þi swete bodi by-swonge; for loue þou þoledest woundes depe, þin hondes þerled, and eke þi fete; þy modir blodi teres lete— she sau? þi herte stoonge, þi swete bodi al on a flod, out of þi syde water &amp; blod and ran doun to grounde. Swete ihesu, for loue of me þus was þi bodi shent, wiþ ropis and wiþ nailes, wiþ þornes al to-rent: was neuere body in erþe at suche a turment. Swete ihesu, siþþen to helle for oure soules wente, þe prisones out to fecche þat weren wiþ peynes blent. Swete ihesu, curteys &amp; fre, þou? y wrecche unworþy be, wiþ al myn herte y þonke þe þat þou woldest on rode tre peynes stronge suffre for me, and to þi blisse bigge me, wiþoute ende to wone wiþ þe: to þat blisse þou us brynge, þat woldest of a maide springe. So be it pur seinte charite! 126. Jesus Pleads with the Worldling. MS. Bodley 416. Ihesus doþ him bymene, and spekeþ to synful mon: ‘Þi garland is of grene, of floures many on; Myn of sharpe þornes, myn hewe it makeþ won. ‘Þyn hondes streite gloued, white &amp; clene kept; Myne wiþ nailes þorled, on rode &amp; eke my feet. ‘A-cros þou berest þyn armes, whan þou dauncest narewe; To me hastou non awe, but to worldes glorie: Myne for þe on rode, wiþ þe iewes wode, wiþ grete ropis to-draw. ‘opyne þou hast þi syde, spaiers longe &amp; wide, for ueyn glorie &amp; pride, and þi longe knyf a-strout— þou ert of þe gai route: Myn wiþ spere sharpe y-stongen to þe herte; My body wiþ scourges smerte bi-swongen al aboute. ‘al þat y þolede on rode for þe, To me was shame &amp; sorwe; Wel litel þou louest me, and lasse þou þenkest on me, an euene &amp; eke a-morwe. ‘Swete broþer, wel my?t þou se þes peynes stronge in rode tre haue y þoled for loue of þe; Þei þat haue wrou?t it me mai synge welawo. be þou kynde pur charite, let þi synne &amp; loue þou me, heuene blisse y shal ?eue þe, þat lasteþ ay &amp; oo.’ 127. Jesus appeals to Man by the Wounds. MS. Harley 2339. Wiþ scharpe þornes þat weren ful kene, Myn heed was crowned, ?e moun wel sene; The blood ran doun al bi my cheke, Þou proud man, þerfore be meke. Iff þou be wrooþ &amp; wolt take wreche, Biholde þe lessoun þat I þee teche: Þoru? my ri?thond þe nail it gooþ, Þerfore for?eue &amp; be nou?t wrooþ. In al my þirst vpon þe rode, Men ?auen me drinkis þat weren not gode, Eysel &amp; galle for to drynke; Glotoun, þeron I rede þee þenke. Of a clene maiden I was born, To saue mankynde þat was for-lorn, To suffre deeþ for mannys synne. Lecchour, þerfore of lust þou blynne. Thoru? my lifthond a nail was dryue— Þenke þou þeron if þou wolt lyue, And helpe þe pore wiþ almesdede, If þou in heuene wolt haue þi mede. Wiþ a spere scharp, þat was ful grill, Myn herte was persid—it was my wil— For loue of man þat was ful dere; Enuyous man, of loue þou lere. Arise up, vnlust, out of þi bed, And biholde my feet, þat are forbled And nailid faste upon þe tree; Þanke me þerfore, al was for þee. Ihesu, for þi woundis fyue, Þou kepe hem weel in al her lyue Þat þese lessouns ouer wole rede, And þerwiþ her soulis fede. 128. The Blessed Virgin to her Son on the Cross. Balliol Coll. Oxford MS. 149. Crisostomus et ymaginatur de planctu virginis quod beata virgo stat sub cruce dicens filio suo sic O fili agnosce matrem, &amp;c. A sone! tak hede to me whas sone þou was, and set me with þe opon þi crosse. Me, here to leue, &amp; þe, hennys þus go, hit is to me gret care &amp; endeles wo. stynt now, sone, to be harde to þi moder, þu þat were euer godliche to al oþir. Et sicut idem doctor ymaginatur ibidem filius matri conquerenti sic respondet— stynt now, modir, &amp; wep no more; þi sorowe &amp; þi disseise greuyþ me ful sore; þou knowyst þat in þe i tok mannys kynde, in þis for mani[s] synne to be þus pynde. Be now glad, moder, &amp; haue in þi þough[t]e, þat manys hele is founde, þat i haue sou?t. þou schalt no?t now care what þow schalt done, lo! Iohan, þi cosyn, schall be þi sone. 129. I have Set my Heart so High. MS. Douce 381. I hafe set my hert so hye, me likyt no loue þat lowere ys; And alle þe paynes þat y may drye, me þenk hyt do me good y-wys. For on that lord þat louid vs alle, So hertely haue i set my þow?t, yt ys my Ioie on hym to calle, for loue me haþ in balus brow?t. Me þenk yt do [me good] Iwys. 130. The Spring under a Thorn. Magdalen Coll. Oxford MS. 60. At a sprynge wel vnder a þorn, Þer was bote of bale, a lytel here a-forn; Þer by-syde stant a mayde, fulle of loue y-bounde. Ho-so wol seche trwe loue, yn hyr hyt schal be founde. 131. An Acrostic of the Angelic Salutation. Camb. Univ. Gg. 4. 32. Heil! Marie, ful of grace, God is wiþ þe in eurich place; Blesced be þou ouer alle wymmen, And þe fruit of þin wombe, amen. Heil! and holi ay be þi name, Fulsum leuedi, hende and swete; To hem þat beþ þorgh sennes lame, Hastif helpe þou bihete; And schildest hem fram schendful schame, Þat here sennes willeþ lete. Help out of euerech blame Senfulle þat þe willeþ grete. Marie, mayde and moder milde, Milce and merci was of þe boren, To sauuen and fram helle schilde Alle þo þat weren forloren; For giltes of oure eldren wilde, Adam and Eue her biforen, Praie for vs to þine childe, Þat we to his blisse be coren. Fvl of eche þewes gode Þou were, chaste and clene of þoghte, Þou vnderfenge liues fode Of Gabriel, þat hit te broghte, And his gretinge wel vnderstode, Þorgh what crist in þe wonder wroghte Of manlich flessch and blode, Þat he tok þat vs dere boghte. Grace þou founde in god and loue, Þo he so holilich þe dighte Þat he wolde fro heuene aboue So lowe into þin bodi lighte; Þorgh þe to sike is helþe i?oue, To lame limes, to blinde sighte; Out of heuene blisse ischoue, Nis non þat þe serueþ aplighte. God is he þat iboren was, Wiþoute eurich senful likinge, Of þe, ase sonne þorgh glas Schineþ wiþoute ani brekinge. His birþe was blisful solas To hem þat weren þorgh egginge Forloren of Satanas— Help vs to þi blisse to bringe! With þe is eure, and þe aboute, Michel mirþe and ioie and blisse In heuene of angles route, Þat þe worþschipeþ myde iwisse. Wel owen we to þe aloute, And preien þat þou vs wisse And schilde fram deueles doute, Þat non of þin helþe ne misse. In euerech sor þat we hauen here, Þorgh þe we finden liþing sone; For iesu crist, þin sone dere, Nelle naght werne þe þin bone, Whan þou bisext wiþ milde chere For vs, þat weren dempt and fordone As deueles into helle fere, Þorgh sennes þat her beþ idone. Place ches him, on forto reste In þis world, crist godes sone, In þin clene, blisful breste: Wel likede him þer-in to wone, And kenned was as brid in neste; Of milce and merci þou him mone, Þat he ?iue vs soules reste, And grace oure fon forto schone. Blesced was þat ilke stounde Þat god almighti on þe þoghte, Þo he fram heuene to þe grounde Lighte, and in þe lownesse soghte; And þat was in þin herte ifounde, Þorgh what we weren alle ibroghte Out of sor and maked sounde, Þat ferst yuele weren idoghte. Be þou, leuedi, to al mankenne Þat to þe clepeþ in here nede, Right scheld and clensing of senne; And to þin sone oure ernde bede, Þat we, whan we wenden henne Out of þis world, þin help ifrede, Smartliche to renne Þider, þer eche god haueþ mede. Ouer alle angles in heuene he?e, Þe sette crist on his right side, To helpen þo þat beþ onsle?e, And ek forloren þorgh senne of pride: Wend toward vs þin mil?ful e?e, So þat þorgh þe bet vs bitide, Clense vs ar we de?e, Of senne þin blisce to bide. Wymmen weren alle ischente, In þraldom helde and onworþlie, Þorgh eue þat þe deuel blente, What iesu crist wiþ his maistrie Þo lettres of hire name wente, And made of eua aue marie, And clansing sente To wymmen of ech vileinie. And þe fruit, þat to alle gode Frouering is, and ek hem strongeþ, And soules helþe and liues fode Þat worschipeliche hit vnderfongeþ, Ripede in þin herte blode, Ase appel þat on þe tre hongeþ. So dede vpon rode He to wham folk cristene longeþ. Of þin wombe crist his halle Maked, her among mankinde, To driue awey þo deueles alle, Þat mannes soules gonnen binde Wiþ biterere pines þane ?alle. Help vs þat of þe makeþ mynde, And doun beþ falle, Þorgh þe reisinge to finde! Amen! so mote hit euer be, As y haue seid in my gretinge, Þat iesu crist sente to þe In þin worþschipe ouer alle þinge. Help, leuedi, to maken vs fre, Out of dedli senne to bringe, Þat we þi blisse i-se Moten, in heuenlich woniinge. Amen. 132. Quia Amore Langueo. MS. Douce 322. In a tabernacle of a toure, As I stode musyng on the mone, A crouned quene, most of honoure, Apered in gostly syght ful sone. She made compleynt thus by hyr one, For mannes soule was wrapped in wo: ‘I may nat leue mankynde allone, Quia amore langueo. ‘I longe for loue of man my brother, I am hys vokete to voyde hys vyce; I am hys moder—I can none other— Why shuld I my dere chylde dispyce? Yef he me wrathe in diuerse wyse, Through flesshes freelte fall me fro, Yet must we rewe hym tyll he ryse, Quia amore langueo. ‘I byd, I byde in grete longyng, I loue, I loke when man woll craue, I pleyne for pyte of peynyng; wolde he aske mercy, he shuld hit haue. Say to me, soule, and I shall saue, Byd me, my chylde, and I shall go; Thow prayde me neuer but my son forgaue, Quia amore langueo. ‘O wreche in the worlde, I loke on the, I se thy trespas day by day, With lechery ageyns my chastite, With pryde agene my pore aray; My loue abydeth, thyne ys away; My loue the calleth, thow stelest me fro; Sewe to me, synner, I the pray, Quia amore langueo. ‘Moder of mercy I was for the made; Who nedeth hit but thow all-one? To gete the grace I am more glade Than thow to aske hit; why wylt þou noon? When seyd I nay, tel me, tyll oon? Forsoth neuer yet, to frende ne foo; When þou askest nought, þan make I moone, Quia amore langueo. ‘I seke the in wele and wrechednesse, I seke the in ryches and pouerte; Thow man beholde where þy moder ys, Why louest þou me nat syth I loue the? Synful or sory how euere thow be, So welcome to me there ar no mo; I am thy suster, ryght trust on me, Quia amore langueo. ‘My childe ys outlawed for thy synne, Mankynde ys bette for hys trespasse; Yet prykketh myne hert þat so ny my kynne Shuld be dysseased, o sone, allasse! Thow art hys broþer, hys moder I was; Thow sokyd my pappe, thow louyd man so; Thow dyed for hym, myne hert he has, Quia amore langueo. ‘Man, leue thy synne þan for my sake; Why shulde I gyf þe þat þou nat wolde? And yet yef thow synne, som prayere take Or trust in me as I haue tolde. Am nat I thy moder called? Why shulde I flee the? I loue the soo, I am thy frende, I helpe beholde, Quia amore langueo.’ ‘Now sone,’ she sayde, ‘wylt þou sey nay, Whan man wolde mende hym of hys mys? Thow lete me neuer in veyne yet pray: Than, synfull man, see thow to thys, what day þou comest, welcome thow ys, Thys hundreth yere yef thow were me fro; I take the ful fayne, I clyppe, I kysse, Quia amore langueo. ‘Now wol I syt and sey nomore, Leue and loke with grete longyng, When [a] man woll calle I wol restore; I loue to saue hym, he ys myne hosprynge; No wonder yef myne hert on hym hynge, He was my neyghbore; what may I doo? For hym had I thys worshippyng, And therefore Amore langueo. ‘Why was I crouned and made a quene? Why was I called of mercy the welle? Why shuld an erþly woman bene So hygh in heuen a-boue aungelle? For þe, mankynde, þe truþe I telle; Þou aske me helpe, and I shall do Þat I was ordeyned, kepe þe fro helle, Quia amore langueo. ‘Nowe man, haue mynde on me for-euer, loke on þy loue þus languysshyng; late vs neuer fro other disseuere, Myne helpe ys þyne oune, crepe vnder my wynge; Thy syster ys a quene, þy broþer [ys] a kynge, Thys heritage ys tayled, sone come þer-to, Take me for þy wyfe and lerne to synge, Quia amore langueo.’ 133. Wretched Man, why art thou Proud? MS. Laud Miscell. 111. Wrecche mon, wy artou proud, Þat art of herth I-maked? hydyr ne browtestou no schroud, bot pore þou come &amp; naked. Wen þi soule is faren out, Þi body with erthe y-raked, Þat body þat was so ronk and loud, Of alle men is i-hated. 134. Cur Mundus Militat. Trin. Coll. Camb. MS. 181. Whi is þe world biloued, þat fals is &amp; vein? Siþen þat hise welþis ben vncertein. Al so soone slidiþ his power away as doiþ a brokil pot, þat freisch is and gay. Truste ?e raþir to lettirs writen in þ'is, þan to þis wrecchid world, þat ful of synne is. It is fals in his biheste, and ri?t disceiueable; it haþ bigilid manie men, it is so vnstable. It is raþer to bileue þe wageringe wiynd, þan þe chaungeable world, þat makiþ men so blynd. Wheþir þou slepe oþere wake, þou schalt fynde it fals, boþe in his bisynessis &amp; in his lustis als. Telle me where is salamon, sumtyme a kinge riche? or sampson in his strenkeþe, to whom was no man liche? Or þe fair man absolon, merueilous in chere, or þe duke ionatas, a weel biloued fere? Where is bicome cesar, þat lord was of al? or þe riche man cloiþd in purpur and in pal? Telle me where is tullius in eloquence so swete? or aristotil þe filisofre wiþ his witt so grete? Where ben þese woriþi þat weren here to-foren— boiþe kingis &amp; bischopis, her power is al loren. All þese princis, wiþ her power so hi?e, ben wanischid a-way in twinkeling of an i?e. Þe ioie of þis wrecchid world is a schort feeste; it is likned to a schadewe þat abidiþ leeste; And ?it it drawith man from heuene-riche blis, and ofte tyme makiþ hym to synne &amp; do a-mys. Calle no þing þin owen þerfore, þat þou maist her lese; þat þe world haþ lent þee, eft he wolde it cese. Sette þin herte in heuen aboue, &amp; þenke what ioie is þere, &amp; þus to dispise þe world, I rede þat þou lere. Þou þat art but wormes mete, poudir, &amp; dust, to enhaunce þi silf in pride, sette not þi lust. For þou woost not to-day þat þou schalt lyue to-morewe; Þerfore do þou euere weel, &amp; þanne schalt þou not sorewe. It were ful ioiful &amp; swete lordschip to haue, if so þat lor[d]schip my?ite a man fro deeþ saue; But for as miche as man muste die at þe laste, it is no worschip, but a charge, lordschip to taste. 135. Esto Memor Mortis. Camb. Univ. MS. Ee. 6. 29. Esto memor mortis iam porta sit omnibus ortis Sepe sibi iuuenes accipit ante senes. Syth alle þat in þys wordle haþ been in rerum natura, Or in þys wyde worlde was seen in humana cura, Alle schalle passe wyþ-outen ween via mortis dura; God graunte þat mannys soule be cleen penas non passura. Whan þow leste wenys, veniet mors te superare: Þus þy graue grenys, ergo mortis memorare. Vnde vir extolleris, þow schalte be wormes mete, Qui quamdiu vixeris þy synnys wolte þou not lete; Quamuis diues fueris And of power grete, Cum morte percuteris Helpe may þow noon gete. Si diues fias Do þyself gode, man, wyþ þy handis; Post necis ergo uias Ful fewe wole lose þe of þy bandis. Þys au?t wele to fel þy pryde, quod es moriturus; Þow knowest neþer tyme ne tyde qua es decessurus. Wormes schalle ete þe bakke &amp; syde, inde sis securus: As þou hast wrou?t in þys worlde wyde sic es recepturus. Þus deþe þe ledeþ, terre tumilo quasi nudum; Deþe no man dredyþ, mors terminat hiccine ludum. Nam nulli vult parcere Dethe þat ys vn-dere, Pro argenti munere, Ne for noon fayre prayere; Sed dum rapit propere, He chaunges eche mannys chere, In peccati scelere Yif he be fownden here. Set cum dampnatis Helle to þy mede þou wynnes, Þat neuyr blynnes Pro peccatis sceleratis. Whan y þenk vp-on my dede, tunc sum contristatus, And wexe as heuy as any lede Meos ob reatus; Dede torneþ into wrecchidhede Viros magni status, Þan may no þynge stonde in stede Mundi dominatus. Wyþ full bare bonys Mundi rebus cariturus, Þus from þys wonys transit numquam rediturus. Caro vermis ferculum, Þenk on þe pynes of helle; Mors habet spiculum Þat smyteþ man fulle felle; Te ponet ad tumilum Tyl domes day to dwelle. Hic relinquis seculum; Þere nys not ellis to telle. Mors cito cuncta rapit, Þerefor man þynk on þy werkys. Þus sey þees clerkys: Mors cito cun[c]ta rapit. God þat deydest on þe tre Pro nostra salute, And a-rose affter dayes three Diuina uirtute, Yif vs grace synne to flee Stante Iuuent[ut]e, On domysday þat we may see Vultum tuum tute. Delful dethe drede y the, Veniet quia nescio quando: Be redy þerefor y warne þe, De te peccata fugando.</field>
   </doc>
</add>