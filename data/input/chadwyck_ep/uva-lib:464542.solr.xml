<?xml version="1.0" encoding="UTF-8"?>
<add>
   <doc>
      <field name="author_display">Printed for The Scottish Text Society by ... William Blackwood and Sons</field>
      <field name="author_facet">Printed for The Scottish Text Society by ... William Blackwood and Sons</field>
      <field name="author_sort_facet">printed for the scottish text society by  william blackwood and sons</field>
      <field name="author_text">Printed for The Scottish Text Society by ... William Blackwood and Sons</field>
      <field name="composition_era_facet">19th Century</field>
      <field name="composition_era_facet">1890's</field>
      <field name="content_model_facet">text</field>
      <field name="content_type_facet">TEI</field>
      <field name="datafile_name_display">/FedoraRepo/text/chadwyck_ep/uvaGenText/tei/chep_1.2174.xml</field>
      <field name="date_indexed_facet">201909240351</field>
      <field name="date_text">1896</field>
      <field name="digital_collection_facet">UVa Text Collection</field>
      <field name="digital_collection_text">UVa Text Collection</field>
      <field name="digital_collection_facet">Chadwyck-Healey English Poetry</field>
      <field name="digital_collection_text">Chadwyck-Healey English Poetry</field>
      <field name="format_facet">Document</field>
      <field name="format_facet">Online</field>
      <field name="id">uva-lib:464542</field>
      <field name="language_facet">English</field>
      <field name="language_facet">Latin</field>
      <field name="main_title_display">Legends of the Saints in the Scottish Dialect of the Fourteenth Century</field>
      <field name="repository_address_display">http://fedora-prod01.lib.virginia.edu:8080/fedora/get</field>
      <field name="shadowed_location_facet">VISIBLE</field>
      <field name="source_facet">Digital Library</field>
      <field name="subject_facet">English poetry -- 19th century</field>
      <field name="subject_text">English poetry -- 19th century</field>
      <field name="title_display">Legends of the Saints in the Scottish Dialect of the Fourteenth Century</field>
      <field name="title_facet">legends of the saints in the scottish dialect of the fourteenth century</field>
      <field name="title_sort_facet">legends of the saints in the scottish dialect of the fourteenth century</field>
      <field name="title_text">Legends of the Saints in the Scottish Dialect of the Fourteenth Century</field>
      <field name="year_display">1896</field>
      <field name="year_facet">1896</field>
      <field name="year_multisort_i">1896</field>
      <field name="admin_meta_file_display">&lt;?xml version="1.0" encoding="UTF-8" ?&gt;</field>
      <field name="admin_meta_file_display">&lt;!DOCTYPE adminmeta</field>
      <field name="admin_meta_file_display">SYSTEM "http://text.lib.virginia.edu/dtd/admin/adminmeta.dtd"&gt;</field>
      <field name="admin_meta_file_display">&lt;adminmeta&gt;</field>
      <field name="admin_meta_file_display">&lt;pid&gt;uva-lib:464542&lt;/pid&gt;</field>
      <field name="admin_meta_file_display">&lt;adminrights&gt;</field>
      <field name="admin_meta_file_display">&lt;policy&gt;</field>
      <field name="admin_meta_file_display">&lt;access&gt;viva&lt;/access&gt;</field>
      <field name="admin_meta_file_display">&lt;/policy&gt;</field>
      <field name="admin_meta_file_display">&lt;/adminrights&gt;</field>
      <field name="admin_meta_file_display">&lt;technical&gt;</field>
      <field name="admin_meta_file_display">&lt;text&gt;</field>
      <field name="admin_meta_file_display">&lt;character encoding="UTF-8"/&gt;</field>
      <field name="admin_meta_file_display">&lt;mimetype&gt;text/xml&lt;/mimetype&gt;</field>
      <field name="admin_meta_file_display">&lt;markup&gt;</field>
      <field name="admin_meta_file_display">&lt;encoding label="xml" version="1.0"/&gt;</field>
      <field name="admin_meta_file_display">&lt;base label="TEI.2" type="DTD" version="P4" href="http://text.lib.virginia.edu/dtd/tei/tei-p4/tei2.dtd"&gt;</field>
      <field name="admin_meta_file_display">&lt;localmodification label="TEI.extensions.dtd" href="http://text.lib.virginia.edu/dtd/tei/uva-dl-tei/uva-dl-tei.dtd"/&gt;</field>
      <field name="admin_meta_file_display">&lt;localmodification label="TEI.extensions.ent" href="http://text.lib.virginia.edu/dtd/tei/uva-dl-tei/uva-dl-tei.ent"/&gt;</field>
      <field name="admin_meta_file_display">&lt;/base&gt;</field>
      <field name="admin_meta_file_display">&lt;/markup&gt;</field>
      <field name="admin_meta_file_display">&lt;/text&gt;</field>
      <field name="admin_meta_file_display">&lt;/technical&gt;</field>
      <field name="admin_meta_file_display">&lt;/adminmeta&gt;</field>
      <field name="desc_meta_file_display">&lt;?xml version="1.0" encoding="US-ASCII"?&gt;</field>
      <field name="desc_meta_file_display">&lt;!DOCTYPE descmeta</field>
      <field name="desc_meta_file_display">SYSTEM "http://text.lib.virginia.edu/dtd/descmeta/descmeta.dtd"&gt;</field>
      <field name="desc_meta_file_display">&lt;descmeta&gt;</field>
      <field name="desc_meta_file_display">&lt;pid&gt;uva-lib:464542&lt;/pid&gt;</field>
      <field name="desc_meta_file_display">&lt;mediatype type="text"&gt;</field>
      <field name="desc_meta_file_display">&lt;form scheme="uva-form"&gt;monograph&lt;/form&gt;</field>
      <field name="desc_meta_file_display">&lt;/mediatype&gt;</field>
      <field name="desc_meta_file_display">&lt;presentation&gt;</field>
      <field name="desc_meta_file_display">&lt;displayAgent/&gt;</field>
      <field name="desc_meta_file_display">&lt;sortAgent/&gt;</field>
      <field name="desc_meta_file_display">&lt;displayTitle&gt;Legends of the Saints in the Scottish Dialect of the Fourteenth Century&lt;/displayTitle&gt;</field>
      <field name="desc_meta_file_display">&lt;sortTitle&gt;legends of the saints in the scottish dialect of the fourteenth century&lt;/sortTitle&gt;</field>
      <field name="desc_meta_file_display">&lt;displayDate&gt;1896&lt;/displayDate&gt;</field>
      <field name="desc_meta_file_display">&lt;sortDate&gt;1896&lt;/sortDate&gt;</field>
      <field name="desc_meta_file_display">&lt;/presentation&gt;</field>
      <field name="desc_meta_file_display">&lt;title type="main"&gt;Legends of the Saints in the Scottish Dialect of the Fourteenth Century&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;Edinburgh&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;London&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;Printed for The Scottish Text Society by ... William Blackwood and Sons&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="publication"&gt;</field>
      <field name="desc_meta_file_display">&lt;date&gt;1896&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;identifier type="UVa Virgo ID"/&gt;</field>
      <field name="desc_meta_file_display">&lt;identifier type="UVa Title Control Number"&gt;chp2523&lt;/identifier&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;eng&lt;/language&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;lat&lt;/language&gt;</field>
      <field name="desc_meta_file_display">&lt;physdesc type="extent"&gt;3 v.&lt;/physdesc&gt;</field>
      <field name="desc_meta_file_display">&lt;subject scheme="LCSH"&gt;English poetry -- 19th century&lt;/subject&gt;</field>
      <field name="desc_meta_file_display">&lt;covtime&gt;</field>
      <field name="desc_meta_file_display">&lt;timeinterval&gt;19th century&lt;/timeinterval&gt;</field>
      <field name="desc_meta_file_display">&lt;/covtime&gt;</field>
      <field name="desc_meta_file_display">&lt;surrogate&gt;</field>
      <field name="desc_meta_file_display">&lt;mediatype type="text"/&gt;</field>
      <field name="desc_meta_file_display">&lt;mimetype&gt;text/xml&lt;/mimetype&gt;</field>
      <field name="desc_meta_file_display">&lt;title type="main"&gt;Legends of the Saints in the Scottish Dialect of the Fourteenth Century&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;Cambridge, England&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;Chadwyck-Healey Ltd.&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="creation"&gt;</field>
      <field name="desc_meta_file_display">&lt;date&gt;1994&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;rights type="copyright"&gt;Copyright©1994 Chadwyck-Healey Inc.&lt;/rights&gt;</field>
      <field name="desc_meta_file_display">&lt;rights type="access"&gt;Accessible to VIVA community only&lt;/rights&gt;</field>
      <field name="desc_meta_file_display">&lt;physdesc type="extent"&gt;ca. 1.7 megabytes&lt;/physdesc&gt;</field>
      <field name="desc_meta_file_display">&lt;description type="note"&gt;Preliminaries, introductory and editorial matter including introduction, notes and glossarial index (all of Vol. III) omitted.&lt;/description&gt;</field>
      <field name="desc_meta_file_display">&lt;description type="note"&gt;Middle English poetry.&lt;/description&gt;</field>
      <field name="desc_meta_file_display">&lt;/surrogate&gt;</field>
      <field name="desc_meta_file_display">&lt;relationships&gt;</field>
      <field name="desc_meta_file_display">&lt;set code="UVA-LIB-Text"/&gt;</field>
      <field name="desc_meta_file_display">&lt;set code="CH-EnglPoetry"/&gt;</field>
      <field name="desc_meta_file_display">&lt;/relationships&gt;</field>
      <field name="desc_meta_file_display">&lt;/descmeta&gt;</field>
      <field name="fulltext">VOL. I. Square brackets denote editorial insertions or emendations. [PROLOGUE.] Catone sais, þat suthfaste thing is, þat Idilnes giffis novrysingis to vicis. þare-for, quha-sa wil be vertuise suld Idilnes fle, as sais “þe romance of þe rose,” but settyng to of ony glose, þat, thru þe vicis of ydilnes, gret foly, quhile, &amp; vantones syndry hartis enteris withine, &amp; gerris men ofte sic thing begyne, þat þai ma nocht fra thyne be brocht, fra þai þare-in beset þare thocht. þar-for þo lordis suld nocht [sa] wirke, þat steris landis &amp; haly kirke; ?it, quhene þai hafe þare thing done, þat afferis þare stat, alsone þai suld dresse þare deuocione, in prayere &amp; in oracione, or thingis þat þare hart mycht stere tyl wyne hewine, tyl þai are here. &amp; þe next way þare-to, I trew, Is for to red ore here now storysse of sere haly men, þat to plesss god vs ma kene, þat as merroure ar vs to, to kene ws how we suld do. þare-fore, in lytil space here, I wryt þe lyf of sanctis sere, how þat men ma ensample ta for to serwe god, as did þai. &amp; quha-sa wil nocht, sal haf blam, quhen he sal cume til his lang ham. þar-for, sene I ma nocht wirk as mynistere of haly kirke, fore gret eld &amp; febilnes, ?et, for til eschew ydilnes, I hafe translatit symply sume part, as I fand in story, of mary &amp; hir sone Ihesu, þat, as I tre[w], is notyt now in syndry placis in wryt, to gere deuot men think on It: hou oure lady consawit ves, &amp; of hir birth þe blissitnes, &amp; of dedis of hir barned, &amp; hou scho can hir-selwyn led, demaynand hire in althing ewine, til scho consawit godis sone of hewyne, thru steryng of þe haly gest, scho beand altyme vergine chaste; &amp; hou þat crist ves of hire borne, to ransone mankynd þat ves lorne, &amp; hou scho fosteryt hyme &amp; fed, &amp; hou in egipe syne hyme led, &amp; hou, quhen ded ves herrod fel, scho [cum] agane til israel, &amp; forthir of þis story syne, til he of watere mad þe wyne. syne tuk I one hand to tret forthire &amp; of þe ewangel speke, makand þare sum mencione richt to cristis ascencione, tretand þar-eftire be lele witnes, hou þat criste rase in to þat flesch, þat he had tane of oure lady; &amp; how til hel he vent in hy, &amp; of þe merwalis he vrocht þare; &amp; hou he brocht vs fra þe care; &amp; hou þat longius, þe knycht þat of his ene had tynt þe sycht, &amp; mad ?et þare in cristis syd a slope, þat ves bath lang &amp; vyd, vith ane scharpe spere a-pon þe rud, bot, quhen til his hand ran þe blud, &amp; vith þat hand [he] twechit his he, thru grace of god he can se, &amp; syne of god sic grace he had, þat for hyme he ves martyre mad. &amp; of his modire syne sad I sume thing, þo It be rudly: hou scho demanyt hir flesche, til saule &amp; body to-gydir ves. syne mad I furth sum mencione of criste &amp; his compassione, þat scho in-til hire hart had hyd, quhen scho saw hou þe Iouys ded vith hyme, þat scho of body bare, þe quhilk þat scho saw pynit þare. syne mad I furth mencione of hir ded &amp; hir assumpcione, &amp; hou þat crist in hewine but wene his modir cronyt &amp; mad quene. syne of ferlyis þat war wrocht be hir in erd, lefit I nocht, til I had mad þaim redy in novmer sex &amp; sexty. &amp; ?et vald I, &amp; I mycht, na var eld &amp; falt of sycht, of þe twelf appostolis spek now, þat var rycht dere one-til Ihesu, &amp; war vith hyme as chosine knychttis, seruand hyme bath day &amp; nychtis; for he had þame inflammyt swa, þat nan of þaim vald part hym fra. for his luf to de þai ne rocht, na ?et of varldly thingis thocht, til þat he ves vith þaim in lyfe. &amp; quhen he ded ves, alss swyth. In-to þe nycht as candil clere, and as salt sesonis all, þe hartiss at one crist will cale. and als god gaff þame sic mycht, at þai had haile poware and slycht To confownde þe fend, our fa, quhen he conuertit ony of þai; ffor þai raisit dede men to lyff, and þai þat tynt had wittis fyffe, þai restoryt þame allswa fra schenschepe of oure felone fay; As to deff men gyfand herynge, and to blynd men als scharpe seynge, and spek till oþer at war dum, Handis and fet till oþire sum, And of all sekness, and of all bale, In name of Ihesu þai mad haile, As he had hecht before þame to, þat has he did, sa sulde þai do. and god, at is of mekill mycht, of þis warld callit þame þe lichte, and sad þame alswa, quhen at he suld sit in sege of maieste, þai twelf suld set with hym-self, and of israel demande þe k[y]nrikis xij; and ?et oure þat, he þame gafe Playne powar our þe laffe, to bynd and loiss, as þame thocht, al syne to þame to schryfte ware brocht. And disciplis ?et had he may, forowtin þir, sewinty and twa, þat ware with hym in gret distress, In þis warld till at he wess, and eftyre scalit ware wyd-quhare, to wyne þe folk to cristis lare, and for þare trawel syne can win þe bliss of hewin þat þai are In. And þis wess a swet company. Bot to þe apostulis now will I, In ordour set, as I find it Comprehendit in haly wryt; and heire I will þare namyss schaw: Sanct petir first and syne Androw, Iames þe mare and Iohn alswa— blesit be þai breþir twa! Philip syne and bertholomow; next þame, thomas and mathow, Iames þe less and Tadee with-all, his broþer, at we Iuda call, and symon of Cananee, syne Iudas skarioth—bot he Deit; and quhen he wes dede, Mathias wes chosin in his stede. sum part be eleccion, Efter cristis ascensione, apostil syne chesit paule, To helpe and succour many sawle. bot thowcht god chesit Androw firste to be ane apostill, as hym leste, at Petir firste I wald begyne, and sa furtht to myn purposs win; for Petir prince wes of þame all, at apostulis now we call. I.—PETRUS. Peter of “petra” may be tane, In latine leid þat is a stane; for men may a stane neuir bow; Richt swa þis petir fra ihesu vald neuir bow for aduersite, na for na porele þat mycht be, bot as ane stane wes petir ay. for-þi cane criste apone hym lay þe fundament of haly kirk, quhar-throw sa wysly he cane wirk, and sad til hyme þis wourd but were, þat ferly now is grete to here: “þu art petir, at is, oure stane, to byg myn wark one haff I tane;” and sad til hym with swet stewin: “to þe I gyff þe keys of hewyne; To bind and louss quhowm-euer þou will Plane poware is gewin þe þare-till.” alswa crist thaucht hym his schepe In his ?emschele for to kepe. and þis petir, a-beove þe lafe, a stannand luf to criste can hafe; for had he wittin, as þe buk sais, quhat he was suld criste betraise, vith his tetht he wald haf refyn sone. for-þi criste has wisly done, þat opinly wald nocht discouere Till his discipulis þat tratoure. with oþeris alse in þe se Rouande, quhen þai saw criste one þe dry lande, he bad nocht, bot hym nakyt swith, and of þe bate he lape belyfe, and as one dry land ?ed one se; sic ardent luf till hym had he. and criste hym luffit sa tenderly, þat he hym tuk to be hym by In his transfiguracion, and in his resurreccione. and petir broucht to cristis fay thre thowsand men on witsonday; and he resuscit thabitane; and alss he heilyt anyan; and sindry oþir, at war leile, throw his schadow gat helpe and heile. and als of herrod presowne þe angel brocht hym but ransone. And fra þat his master wes dede, his lyf in penance he cane leide; Bred and water wes his fude, na clathis he had, at ware gude, bot kirtil and clok, but mare. and in his bosum ay he bare a sudare, to wepe his Ene; for ay he grate, quhen h[e] cuth mene of his master swet spekin[g]e, his teching, and his fosteringe. And ilkane nycht as day cane daw, as he mycht heyre þe cok craw, þane wald he think quhow lethirly þat he is master cuth deny. and clement sais, at peteris wyfe, for cristis sak, losit þe lyff, and quhen men lede hyre to þe stede, quhar schow suld be put to dede, Petir wes fane, and bad hir trew fermly euir in criste ihesu. Qwhene þe appostolis scalyt ware In þe warld oure all wyd-quhare, Ihesus, þare master worde to preche to quham þat myster had, and teche, til antioch sanct petir firste Com; for þare feile he wiste, þat had nocht hard of cristis layre, bot erare in poynte war to forfare. quharfor, to þame of þat cite Cristis lare techit he, And sew sa goddis sede þane, at he to criste mony wane. to theophill quhen þis wes talde, at had þe cite in-to walde, he askit petir, quhar-for he Subuertit men of þat cuntre. he sad, he subuertit nocht, bot to cristis fay he þame brouchte. þane gert he rath sanct petire bynde, and in harde presone hym thrynde, and but met hild hym in þat halde, Till ner for hungyre þe gaste he ?alde. þane lyftyt he his Ene to hewin, and one crist callyt with petowiss stewyne, and sad: “merciful criste Ihesu, In þis disese helpe now!” þane criste to hym sad: “hawe no drede! I sall helpe þe in þis nede; for sowne sall cum ane to þe heyre, þat sall þe helpe in þis mystere.” with þat sanct paule com to þe place, Ande hard quhow petir presonyt wess. þane to þe prince sa spak he þane, þat quhare petire wes, he wane, And fande in poynte hym to forfare. he fel one hym, gretande ful sare, And sad: “petir, my Ioy, my blyss, þat þe halfe of myn sawle is, Recouir þi strinth, and speke with me!” and quhen petir can hym se, he knew hym weille and gret faste, bot he na mycht spek; bot at þe laste paul in his mowth sic fud has done, þat sum mycht recouerit he sone. þan kissit þai [ilk] oþer sammyne, gretand faste with gastly gammyne. to theophill sanct paule askyt þane, quhy þat he þat wrechit mane held swa in presone, Richt as he had bene a man of Iniquite; “for men sais he heilys sek men And quyknyse dede.” theophill þane sad, sen sik a man is he, of presone þan suld he mak hym fre. paule sais: “nay, bot he dois now, as ere did is mastere Ihesu, þat of þe croise wald nocht tane be, bot deid þare of his will fre. and sa þis petir here, I say, hym-selfe will nocht helpe be ony way, bot, as men sais, has no kin dowt to thole for criste as vnderlowte.” þan sais theophill: “gyf it sa be of þe pure man as þu sais me, ger myn sowne be his prayere Ryse, at is deit gane fowre ?ere, and I sall gyf gud leif hym till to pase frely at his awne will.” þan paule to þe presone can halde, and all þis taile to petire tawlde. quod petir: “gret is þe askin[g]e, bot to god it is esy thinge.” þane browcht þai furth þat wrechit man, and broucht hym to þe grawe Richt þane. þan petir to god prayere mad, and he þat ded wese rase but bade. t[h]eophill and þe pepill, all þat þis has sene, gret and smale, And mony oþer of þat towne þat herde þis resurreccione, trowit in god; and but a-bade a gret kirk þare þai made In þe myddis, and bwt mare late ane cheare mad, and þar-in sete sanct petir, for gret dingnite, quhare men mycht hym here and se. and þare he dwelt sewine ?ere, and wan to cryst fell folkis seyre. bot ?et, or he þe honowre tuk In antioche, as sais þe buke, þe feloune folk of þat sammyn towne on his hewid schufe hym a crowne, of Ihesu criste in dispyte, quhowme he prechyt with delyte. bot efterwart he ordanyt swa, at all clerkis sic crownis suld ta, In taknyn at þai suld be seruand to god in þare degre. sa it þat wes done hym for dispyte Is honour now and gret meryt. þan went he to rome bot ony lete, and þare in bischope sege wes set, and þar wes fullely fyften ?ere, prechand till all at wald hym here. and of þis tale quha here will forthi[r] quhow befel hym till, of clement in þe story, he sall find it opynly In-to þe tende chapitere, for-owt sekine fere or nere. þis he held preuilege thre: Ane, of þe appostolis prince wes he; And to þis wes annext ane, at he þe keys of hewine had tane, and luffit criste mar Increly þan þe laf did, Richt fastly; In vertu alss he had mar grace þan ony at with crist þan wes: And þat suld men richt wel ken; for his vmbre heilyt sek men, as men may preiff furth bringe be þe Ewangelis in witnesinge. Apone a tyme it sa befell: of discipulis, with hym can dwell, he send twa, at worthy ware, twenty Iornais fer and mare, to prech in a certane stede. bot in þe way þe tane wes dede; And þe toþer agane alsone To petir com, and tald but howne how his falow be þe way ves dede, and þare vndalline lay. þan petir his staff has hym taucht, and bad hym with all his mawcht lay it on his falow sowne. þan, as he sad hym, he has downe; And he þat fourty dais lay dede, ves sa resuscit in þat stede. In ierusalem þat tyme dwelte a man, [þat] with Inchantment delte, þat symon magus had to name, and be his crafte did fele men schame, and hym callit “suthfastnese,” and hecht to foulis neuer-þe-lese þat, quha to hym ferme treutht gafe, he suld euire luf oure þe lafe; for, quhat he walde, he mycht do bot let of ony man þar-to. In clementis buke writtin is, þat symon magus quhil said þis: “as god sal all mene honoure me, and with lyk honour honourit be, and be of micht to do myn will. and quhen myn moder sad me till, þat Rachael hecht, I suld ga To schere hire corne with oþer ma, I did as myn moder saide, In þe corn myn howk doun lade, and bad it do þat do sulde I; þan vp it Rass deliuerly, and be it-self mare corn schare þan ony did at wess þare.” Als writtis sanct Ambross, of hym-self as he mad sic lose: “I ame,” he sade, “goddis awne wourde, and I am his preciouss hurde, I am fare, and almychty, and haly israel am I; and I am goddis saule,” he sade. sic loiss on hym-self he laide. and serpens als of brass he made sterand, as þai lyf had hade, And ymagis alss of brass and stane, þat semyt to laucht all elane, And, as semyt, gert hedis singe. sa cuth he deile with trufinge. ?et ?arnyt he, as lynus sais, vith petir to disput nedwaise, And als at he ware god, to schaw. þan, þat to ger þe pupill knaw, he ordanyt certane day and place. þan þar, quhen petir cumyn wase, he sad on hicht, þat all mycht heyre: “pece be till ?ow, myn breþer dere, þat luffis pess in worde and dede!” þan symon sad: “we hawe no nede of þi pece, bot-gyf þat pece be and concorde, to fynd veryte In-to na thing may be profyte. for thesis amang þame pece parfyte vill have; for-þi na pece it call, bot batell Erare and striff with all; for, quhene twa fechtis, pece sal be quhen we þe tane vincust se.” þan said petir: “quhy dredis þu for to her me of pece spek now? for of syn ay batal risise, And pece is ay quhare na syne is, And In disputing suthtfastnes, And to wirk it is richysnese.” þan sad symon: “lat vs þis be! And opynly I sall schaw þe þe micht of myn dewine poware, and gere men mak to me prayere. for I am þe firste wertow, And in þe ayre als ma I now fle, quhen I will, and treis mak, And brede of harde stanis bake, And in þe fyre be but hurting, And do weile mare at my lyking.” þan petir sa agayne hym wrocht, At all sic spech he mad of nocht, And all his sorcery vndide. quehen symon saw he sa dide, Na þat he mycht mak na resistence Agan petir, no nan defence, for dowt his craft vnhid suld be, he kest his bukis in þe se, And went to Rome, þat he mycht þare as god be honorit forder-mare. þar-of quhen petir witering hade, he folawit on but mar abade, Agan þat Terane for to stryfe. and sowne he can at Rome arife, Of goddis grace haile and fere, of claudij þe firde ?ere, and fyveten ?ere þar dwelling made. and of þam, he with hym hade To helpe hym—lyne and clet war þai— of þame mad he biscopis twa; þe tane of þame in þe Cite, and þe toþer withowt to be. and John Beleth in his buk sais, þat sanct petir in þa daise full besyly wes prechand þan, and mony thowsand to criste wane, and mony, bath seke and sare, he helyt, to þat he was þare. and chastite ay oure althinge he prisit euir in his preching, Sa þat fra Agrippe, þat prefet was of þat Cite, fowre concubynis he drew a-way, and gerte þame trew in cristis lay, and refuse þe entremetinge forthir till have with agrippyn. þar-for, þe prefet in gret Ire, Enflammyt agannis hym as fyre, socht Ithandly occasione To bring hym to confusione. SIn eftir can crist appere To petir, at wes in sic were, and sad: “symon and Nero ay ar full pensyve how þai may Confownd þe, bot drede na deile, For I sal helpe þe wondire veill, And paule, myn seruand, I sal sende To confourt þe and till amende; To morne at next but delay he sal cum, I to þe say.” þane petir west be þis but were, As linus sais, his dede wes nere. Amang all, quhare he can stande, he had tane clement be þe hande, and mad hym byschope; for þat he ves worth to haf sic degre, In sic Catheder he gerte hym sit, agains his will, for his gret wit. Cristis hecht for to fulfill, þan paul to Rome com petir till, And prechit cristis law but dowte To paganis Richt fell and stowte. Nero þat tyme, for fyn foly, þis symon luffit sa tendirly, wenand of lyf and heile þat he had cure, of hym and þat Citte. On a day, as sais leo, quhen symon stud be-for Nero, to dissawe hym in his wening, he mad in his face oft changinge; for he wald sudanly appere a Richt auld man as he ware, and eftir sone appere wald he a fare ?oung man þan to be. quhen Nero þis had sene, he wend goddis son he had bene. and, as leo Recordis vs, Symon þane sad to Nero þis: “vorthiest Emperour! at þu May knaw be pruf Richt weil now, me suthfastis goddis son to be, ger ane of þi men now hed me, And I sal ryse þe third day, to ger þe wit I suth say.” þan Nero bad a man suld ga, and strik symonis nek intwa. and he went on but abade, and wend þat he hym hedit hade, þis Symon—bot a ram it wes þat he slew in his lyknese. sa be þe sorcery blynd wes he. and Symon ?ed his gettis fre, and sa þat Rame throw gylry hyde, þat nane west quhat it betyde. bot þe blud lay dais thre, quhare þai wend hedit was he. To nero þan þe thrid day he present hym, and can say: “ger wipe myn blud of ?on stede, quhare I for þe gert it be schede! for, lo, as I vnhevdyt wes, To ger þe knaw suthfastnese, þe thrid day, as I sad to þe, I am Resine, as þou ma se.” and quhen nero þus ferly saw, he fel in extesy, and trowit wele þat he wes þan verray goddis son and man. Eftir þus, in quhat place, quhare-nero fundyn wes, þis symon, throw his sorcery, apere til hym wald bodely, and spek with hym; bot neuir-þe-less þe fals fend in his liknese vith þe pupill wald spek þarowte, say þat al wend, but ony dowte, goddis son þat he had ben, his couerit falshed þat had sene. ?Et petir and paul neuir-þe-less, as leo pape beris witnese, Com be for nero, and vndide al þe falshed þat symon dyde; And als sad petir forthirmare: “richt as in crist twa substance ar, of god and man, þat is to say, sa in þis symon dwellis ay twa substance, þat is to wyt, of devel and man, to-gyddir knete.” þan, as leo and marcellus, In þar bukis, tellis vs, symon sad to nero þare: “I will thole petir nomare, bot I sall ger myn angelis tak of hym reuengeance son and wrak.” þan sad petir: “I dred rycht small þine angelis.” “bot I dred me all,” sad Nero; “has þou na drede of hym at schawis his godhede, In worde and wark sa verraly?” þan petir answerit hym in hy: “gyf þat god had in hym bene, quhat I think to me he men, or ellis quhat it is I do! and I sal firste tell it þe to, sa þu ma wit quhedir he a lele man or a lear be.” þane nero sad: “cum furth, and say þi thoucht and ded but delay!” þan petir rownyt in his Ere, and bad ger bring hym bred of bere, all preualy. and he did sa. And preualy he can it ta, and blissit it, and syne it lade In his slefe, and þusgat sade: “Nero, gyve Symon god be, llat hym opynly say to þe, quhat is thoucht or quhat is don!” þan Symon answerit hym alson: “Lat petir tel quhat I think now!” þan petir sad: “I will þu trew þat I sal tel bath thocht and dede to nero—haf þer-of na drede!” þan at a dedegne symon can cry: “Cum furth, myn hundis, here in hy, To wery petir!” Þan but mare felloun hundis apperit þare, and ruschyt to hym, Rycht as þai suld hym have weryt but delay. bot he schew þame þe blessit brede, and þai swith fled of þat stede. þan petir can to Nero say: “þat I hecht, I haff don, perfay, for I have schawit quhat he thocht, In werk or word, or ellis ocht; for he hecht at he suld gere his angelis cum on me to were, And with hell hundis has me socht; bot angelis for hym wald do nocht.” symon to petir and paul but were sad: “gyf I may nocht noy ?ow here, ve sal son cum quhare þat ?e on a day sal bath Iugit be; bot as now I vill ?ov spare.” þan Egissippus sais forthir mare, and leo, at symon, throw pryde avansand hym, sad in þat tyde, þat he mycht rase men fra dede. sa happinnyt þan in þat stede, þar wes dede lyand a ?ong man; and nero gaf sic sentence þane, for to put end of þare strife, þat he, þat mocht nocht bring to lyfe þe body, þat lay þar þan dede, suld de þarfor ine þat stede. and þis sentence can thankfull hawe symon and alss al þe lawe. þan symon firste þe corse stud by, And, throw his wekit sorcery, till þame þat stud þar, gert apere þat þe ded man his hevid can stere. þan cryit all þat þis can se: “Reson will petir stanyt be.” þan petir þar sa sted wase, þat narowly cuth he purchase audience till he had sad his will. þan þe pupill sad he till: “gyf he liffis, he ma spek, and ga, and oþir lifly taknis ma; and gyf he na may, trewis trewly þat ?e se is all fantassy. Lat symon on fer stand fra þe bede, and ?e sal se, I lay wede, þe fendis craft son onhyde.” þan is don as he can byde, and þe body lay stan still. and petir þar wit[h] dewot will Stud on far, and praier made, and cryit on hicht, quhen he don hade: “þu ?ong man, ryse, I commawnd þe In name of ihesu of nazare, Our lord cryst, þat on corse wes don!” þan rase þe dedman son, and ?ed, as ewill he had nane. þan wald þe pupile symon stane, bot petir gert þame lat hyme be, and sad þat schame Inucht had he, “at of his craft has no mar mawcht; and myn master alswa me taucht for to do gud agan hyl.” þan symon magus sad hym till: “Petir and paul, I tel ?ow now, þat ?e wene, sal nocht fall ?ow, at dingne marteris to be.” þai answert and [said]: “It, þat we ?arne, sal fall ws, and na nothirwa[i]s; for þu leis all þat þu sais.” þan symon to marcellus In held fast, or he wald blyne, and band ane hell hound at his ?ete, and to Marcell[us] sad þus gate: “Now sal I se, gyf petir dare Cum to me now, as he did ere.” Þan to þe In of Marcelli sanct petir sowne com in hy, and sanyt hym with þe Rycht hand, and syne þe hound losit of bande. þan wes þe hound na thing wrath, Na schup to do na man schath, bot schot on symeon in-to brath, and to þe ?erde hym vndirnethe Ruschit, and hym weryt hade, na war petir hym forbade; þe hunde þar rafe his clathis In hy, and nathing levit on his body. þan al þe folk, bot barnysce maste, And þat hunde of þe town hym caste, as he ane wolf had ben, or war. for-þi þat ?ere he com nomar, sic schent and schame at hart had he. and fra marcellus þis can se, he had þerof rycht mekil wondir; and, for his master wes as vndir, To sanct petir he com in hy. And quhen a ?er wes passit by, symon to Nero com agane, þat of his cumin wes rycht fane; for lyk to lyk accordis wele. And quhen þat symon þat can fele, þat sa in dante had wes he, Alson þe pupile assemblit he, And mad gret playnt of þe schame, of þe vilne, and of þe blame, þat lytil befor tholit he Of thame namyt of galele; For-þi he sad þat he wes bowne for þane and ay to leif þe towne, at he defendit had fra skath to þat tyme, and fra ruyne bath; and alss disden?e, he sad, had he In þis ?erde langar for to be with wordly men, for þai war ill. þar-for a day he sat þame till, vp in hewine quhen he suld fle. and quhen þe day cumin wes, he of þe capitale, in þe mast hecht, he passit vpe, and his weyngis dycht, and crownyt hym-self with lauream gren, and flaw, as he a foule had bene. Þane cane paul to petir say: “To me it feris for to pray, and þe to purches quhat þu will.” þan nero sad þame twa till: “?one is a gud man, and a leile, and falset is, at ?e with dele.” þan petir bad to paul þat he suld dress his sicht vpe for to se. and he with þat kist vpe þe sicht and saw þe tyrand fle in hycht. sad paule to petir: “quhy cesis þou þat þu begouth to do Richt now? for cryste, þat mad bath sone and mowne, vs callis now with hym to wone.” þane petir sad: “I coniour ?ow, dewilis angelis, at beris now þat wikit mane sa he on hicht, throw þe grace, wertu, and mycht of our lord Ihesu [Crist], at ?e ber hym no mar, bot let hym be.” and sike ane fall þane he gat, to þe ?erde he tuk sic a swak, þat harnise, and sched, &amp; body, all fruschit in peciss [w]vndir small. þan quhen nero þis can se, rycht passand wrath þar-of wes he, þat he þat man had tint. For-þi, to þe appostulis sad angrely he sad: “suspeckit I haf ?ow batht, for ?e to me hass done gret schatht; þar-for, in sampill of ewill dede to wekit dede I sall ?ow lede;” and bethaucht þame in handis þan to paulyne, þat was a mychty man. and syn þame deliuerit paulyne In þe handis of Mamertyne, þe quhilk gaff þame ine ?emsale of twa knychttis, þat war fell, of þe quhilk procese wes ane, and þe toþir callit wes Martyane, þe quhilk petir nocht-þe-lese Conuertit till he in presence wes. and fra thay þe treutht had tane, þai wald þe appostulis þine had gane; and all war þai lath þar-to, ?et at þe laste þai cane sa do. and fra nero persawinge hade, þat petir knychttis cristine war made, he gertt sla þame. and petir bowne hym mad to pass of þe towne. and quhen he come to þe ?ete of þe cite, he met þar-at Ihesu enterand, his master dere. þane Petir þan at hym can spere: “quhare gais þu, lord, now?” and hee sad: “to Rome I ga, agane to be one þe corse ?et eft-sone done.” and petir sad till hym alsone: “dere lorde, sall þu ?et be eftir crucifit one þe tre?” “?a,” sad he. and petir sone sad, he wald one þe croise be done with hym, and for-þi wald he turne agayne with hym to þe cite. quhen þis wes sad, petir west wele þat he of dede þe payne suld feile; for he saw cryst in þat sythware pas in hewine quhare he wes ar. Þane petir gretand þis tale till his brethir tald all hale. sone nero till Agrippe gert petir deliuerit be; And, as leo sais, þane his face þane þe sone fer brichtair wes. þe prefet sad: “is þu nocht he, þat sa gretly delittis þe In wemen, at þu drawis fra þare husbandis, þame chast to ma?” þane petir cane þe prefet wit, and sad, þat he had na delit bot in Ihesu cristis croice. þane þe prefet with he woce gaf sentence sone, þat he suld be, as criste wes, crucifit on þe tre, for þat he wes bot a cumlyne. and of sanct paule he commandit syn, þat he suld swith hedit be, for citesane of þame wes he. and dynise sais: “quha had ben þar, of ned his hart suld have ben sar þat fellone Iugment to heyre, þat on þe appostulis gewin wer.” and paganis and Iowis fellely buffit þame dispituisly, and spyt in þare facis þat wer cler. and quhen þat awfull our com ner of þar end, as quhen þai þe deit of dede suld one pay, how tyrandis þan one tyrandis band, quhar-one all þe warld suld stand; bot crist[i]ne men þat saw þis thinge, faste cuth gret with ser sichinge. and quhen þai suld twyne nedway, paule to petir þus cane say: “pece be to þe, grownd-wall, and hyrde of goddis hersale all!” And petir till hym þis can say: “and þu, dere brothir, far wele ay, prechour of god and mediatour, lledar of heile and saweoure!” Þay ware nocht slane in-to a stede. bot petir furth haf þai lede sone to þe croice, quhar þat he, fore cristis sak, suld martir be. fra he it saw, þus can he mele: “quhen myn lord Ihesu, for oure heile þat in þis ?erd com fra hewine, vp-one þe croice wes nalit done vp þe hevid; bot one þat wiss me feris nocht on it hangit be; bot, sene he will I cum hym till fra erde to hewin, it is myn will one þe croice to be festnyt swa, myn fet vp-wart, þat I ma ga to ihesu criste, þat myn lord is, with hym to wine in-to his b[l]ise.” þe folk of rome, þat lele war, to se þat sicht þar gadrit war; for þai sa Increly ware hete, þat þai nero and þe prefete wald hafe slane, and petir mad fre to ga quhar hym laste to be. bot he requeste to þame can may, þat þai be na way suld do say, Na for to lat his passione, þat to resawe he wes þan bown. and, as tellis Egissippus, and als as linus sais till ws, þat of fele folk, at sorowfull ware, stannand before petir with hart sare, In þat howre god hopnyt þar ewyn, and his angelis þat þai haf sene, full thik a-bowt sanct petir stand, with lely and rose-cronis in hand, and brocht fra criste to hym a buk, þe quhilk he full blithfull tuk, and all þe wordis petir one rad, þat he prechit in þat stede. and in þe croice þis word sad he: “lord, I ?arnyt to folow þe, bot crucifit durste I nocht now be vpe-rycht, as wes þu; for þu is richt and vpracht, and of our-selfe haf we na maucht; Adam till ws, his sonnis, lewyt bowand to þe ?erde to hawe þe hed; and in our birth we ar owt ?et þe hed before done to þe fete. der lord, þu art all, think me, and but þe na thing ma be. I ?eld þe thank with harte and will, þat I had grace to serve the till. and þer leile folkis, at rewis me, swet Ihesu, I pray It þe, haf commendit. And þis he ?alde þe spyrit, of god in-to þe halde. and his discipill marcellus and his comper apuleus tuk done his corss, and honorabli wand it with clathis and spycery, and laid it in grawe, as was skill to do sa worthy relyk till. II.—PAULUS. Ande sene sum thinge is sad here of paule, þat was peteris fere, of hym mare ?et will I tell, before his deid as hym befell. sone eftir his conuersione and þe gret persecucione, as accordis hillarius, In schorth spech sayand þus: “In philippis, with wandis sar, he wes firste doungyne, &amp; syn þare presonyt and put in stokis, and eftere þat vndir gret lokkis stanyt, and in exoma tholit panis syndry alsa; In thesalunuca als he tholit rycht gret perplexite; In epheso als wes he gewine till wilde bestis, till hym haf rewine; and in damase at-oure þe wall In a creile he wes latin fall; and in Ierusalem he wes bofte, spyit, waitit, and bundyn ofte; and eftere in sesaria bundyne, and tholit panis ma; and sailand in Italy In parelis wes he stad sindry; and eftir, quhen he come to rome, wndir fell nero tholit dowme, and ded wes,” sais yllarius, þat his story writtis till ws; sayand of hym, þat firste quhen he beguth appostill fore to be, he heilyt hym þat crepil wes, and restorit Patroclase; a serpent als, callit wipera, þat of venim fillit is sa þat quham it bittis, it mon be ded, þar agane is no remed; and þat serpent bate his hand of vituryne in-to þe land, and he in þe fyre but schathe fra hym [it] keste, or ony wath. opunionis als syndry are of petir and paule, quha wes mar; bot paule wes les in his degre, and in sum oþir mar wes he, and als in-to sum othir thinge he wes to petir as ewelinge; for paule wes lese of dingnite, bot in-to prechinge mare wes he; and, gyfe we say suthtfastnes, In lyk þai ware in halynes. aymo recordis In his saw, þat paule ay, fra þe cok craw to þe fyfte our of þe day, quhare-euir he wes, þis oysit ay, with his handis to be wirkand, and to þe nycht syne ay prechand, And all þe lawe spendyt but were In fude, In slepe, and in prayer. Ierome ws sais in his lessone, þat paule, fra cristis passione ewene þe fyfe and twenty ?ere, and of nero þe toþir, bwte were, festus hym send bundyn to rome, and nero hym gert þar be done In fre presone, quhare twa ?er ay he liffit, In prechinge ilkaday a-gane þe Iowis; and syne nero In þe weste partis has lattyn hym go, and prechit þare in landis sere, till of nero þe thratten ?ere. þat tyme of his religione, and of his wisdome, ran sic renown, sa þat all wonderit war but were his ferly warkis þat mycht here. als sic grace þat tym he had, þat feile to hym war frendis mad, þat war to nero Rycht prewe, þat he gert trew and baptiste be; and ?ete, quhen to nero cesar of his pystilis sum rede war, he wald commende þam, þocht þat he vas fillit of all cruelte. IT fel þat in a tyme paule prechit furth þe heile of sawle, and for to here hym wes sik prese, þat fawt of rowme gret þar wes. for-þi, a man clymit on hycht to her hym, at patroclas hecht, and till his word tuk sik kepe, till he wes Irk and fel one slepe; and slepand sa he deit þare, quham for mony mad grete care. and to nero þis patroclas sa luffit, and sa speciale wes, þat of þe cowp he seruit hym ay. ?et þan, quhen nero hard say þat his seruand sa wes dede, ane wthire he tuk in his stede. bot paule gert bringe hym son þar, and raisit hym befor al þat war þar, and to nero send hym ine hy, þat for his dede wes rycht aungry. and, quhene he schaw hym þat wes dede stand before hym in þat stede, he dred, and sad: “liffis þu?” and he sad: “nero, I luff now.” “and quha has gert þe luf?” and he sad: “Ihesu criste of nazaree, of all þis warld lord a[nd] syre.” and nero þane in gret Ire sad: “sall he reinge and sa weld all?” quod patroclas: “?ey, þat he sall.” þane nero hym in gret Ire strak, “and serwis þu þat kinge, I wat!” “?a,” sad he, “þat kinge serwe I, þat raisit me sa mychtyly.” þan fyfe of his maste prewe men reprewit nero, sayand þane: “to strik þis man, sir, ?e misdo, þat suthfastly spekis ?ow to; fore to þat ilke mychty kinge we sall serwe in-till al thinge.” and quhene nero þat has hard, as wod of wit nere he ferd, and þame, he had in affeccione maste, he gerte þare presone; and besyly gert sek all þai, þat cristine fath before can ta, and torment þame with panyss sere. þan with vthir paule can apere, bundyn, to quham nero can say: “and þu man of cristine fay, þat þis bundyn is brocht me till as mychty kinge, agane þi will, and callis þe seruand to þat kinge, þat may þe helpe ine alkine thinge, my knychtis þu drawis fra me falsly to þi trewtht and þe?” and he sad: “nocht anerly goddis knychtis fra þe draw I, bot of all þe warld hale I draw; fore to þame myn kinge sal gyf sic reward þat ma nocht cese, and sal exclude all wrechitnese. and he [þe] same sall do to þe, gywe þu to hym will subiet be. for he is Iuge of sa gret mycht, þat of all thinge he sall do rycht, and of þis warld þe figur hale, quhen [he] sall deme, vndo he sall throw fyre.” And quhen paule sad sa, Nero of wit ner cuth ga, quhene he harde þis warld be fyre suld losit be. Þane in gret Ire all cristine, þat [in] pressone ware, he gert bringe furth, &amp; brin rycht þare. and paule, as for hurte maieste, syne eftir bad hedit suld be. þe folk of rowme, þat saw swa he gerte but resone sa mony sla, Raisit in hym sedicione, and wald have brokyn his palace done. þane þe leile folk be-gan to cry: “nero, mesure þi gret foly, and sla na man fore-owt sake, þat fore þe realme defens suld mak!” Nero, þat was þan sum part rade, couertly to his men he bad þat nane suld noy crist[i]ne mare, till he forthyre awisit ware, and þane leit paule a quhill ga. bot eftir sone þai can hym ta, and hyme to nero browcht in hy. and quhene he saw hym, he can cry: “belyve! ger do þis wik away, and hed hym but mare delay, þat changis men owt of þare wit, and gerris þam fra þar lordis flit, wifis and concubins alswa till his ryte takis ser men fra, and changis menis wit, at þai wat nocht quhat þai [do] na say.” þane sad paule: “nero, wit þu þat schorte tyme I sall tholl now, bot lestely I sall luf sine with my lord Ihesu withowtyn fyne.” þan Nero bad “hed hym in hy, þat he kene me mare mychty, þat hym ma sla, þan is his kinge, quham of he makis sic awantinge! and eftir sone sal we se, gyf he but end sall liffand be.” þane sad paule: “to mak þe wyse, quhene myn hewid of strekine is befor þine eyne, þu sal [me] se, and kene þat I quhyk sall be; fore myn lord is kinge of lyfe, and nocht of ded na ?ete of stryfe.” to thre knychttis þane wes he tawcht, þat hym to sla son has lacht, þe quhilkis ledand hym þe way, praide hym ?arne he wald þam sa[y], quha wes þe kinge he luffit sa, for quham he dred nocht ded to ta. þane paule þam prechit be þe way of criste, his kinge, gret nobillay, of his gret Ioy, and of his ryk, þat euire lestis in to lyk, and of þe panis fers and fell, þat þai sall hawe þat ar in hell. and þis he has þai knychttis taucht, and þai all thre oure treutht laucht. þane þai prait, he wald ga quhare sa hym leste, and pas þam fra. bot he sad: “I will nocht tak flicht; for I am cristis lauchtful knycht, þat eftire þis lyfe transitore euire-lestand lyfe is me before. and for takine ?e sall trew þe thinge I say till ?ow now: lele men sall cum, quhen I am slane, and ber myn corse away with þame. and takis tent quhare þai it lay, and besyd it to morne ?? se may twa men stannand besyd it prayand, titum and lucam, god lowand; and at þame spere but mare þe cause quhy I gert ?ou cum þare, and þai sall baptis ?ow, and mak habile cristis kinrik to tak.” and as þai furth farand ware, nero send twa knychttis to spere, gywe ?et wes sa slane sanct paule, quham to conuert he paynyt hym all; bot þai till hym sad: “quhene we haf þe slane and liffand se, full trewly þane sall we trew In hym, quham of þu prechis now; bot sped þe now, and tak þi med þat þu has servit fore ill dede!” and as þai led hym furth þe gat, he met, in hostientis ?ete, a woman þat gret dule can may, and till hyre name had p[l]ancilla, þat of gud lyfe wes and clene, and to petir printeis had bene, to quham gretand paule can mele: “fare well, dowchtir of lestand hele! lene [me] þi curch to heile me, till þat myn hewid of strikin be, and þu sall haf it in schort space.” þane schow lent it, at drery wase. þe baser sad, schow wes vode, þat lente to hym a clath sa gud, þat wes sa slichty a creatour. þane þai hym led furth in þat houre to þe place of his passione, quhare he one kneis set rycht downe, and to þe est his handis vphelde, and prait to hym at all can welde. In þat sted, gretand rycht sare, tuk leife [he] at his brethir þare, and with þe querch [he] hid his face; and sone wes hedit in þat place. and quhen þe hewid strickine wes away, in ebrow clerly cane it say of Ihesu criste, þat all mycht here, þat in þat place stud far or nere. and of his hals firste milk out ran, þe knychtis clathis þat smyttit þan; and syne rede blud, and in þe ayr wes clernes sene grete and fare; and of þe cors com swet sawoure, þat lestit langare þane ane howr. and with his handis in his blud he wet þe querch þat wes gud, and It, be grete merakill and mycht, wnpersawit of manis sicht, gaff it a-gane to p[l]ancilla. and as þe basare hame cane ga, at hym besily cane schow spere, quhare he lewit hire master dere. quod he: “in þe wale of comptone, I haf hym lefte beowt þe towne, and his face with þi wempill bundyn, I tel þe wel, he sall be fundyn.” quod schow: “it is nocht sa.” þane of hir bosum can scho ta þe bludy clath, and schew to hym, and sad: “at þe ?at now com þai In, petir and paule, in clathis schenand, far cronis one þar hew[d]is berand, and paule myn querche gaf to me all bludy, as þu now ma se.” þane for þis ferly mony ane Richt þane þe cristine treutht has tane. and quhene nero þis herd had, he wex sone abaysit and rad, and with wismen þare-of had spek, and with his othire frendis eke. In-to his chawmer maste prewe, wele closit, quhare sic spek suld be, paule apperit to nero cesare, and sad sic wordis in þat sithar: “be-hald and se, I am nocht dede, bot lestand lyf in hewine I led. and, waful wrech, I sa þe now, þat lestand ded de sall þu, for cristis folk þat þu has slane full cruelly and put to pane.” and þar-with wanyste he away, and lewit nero in sic effray, þat he of wit ner can gay. bot his frendis consalit hym swa, þat he deliuerit patroclas Out of presone, and barnabas And mony othire losit he out of presone, and mad þam fre. þe knychttis, þat can hym conway to de, quhen þat he tuk þe way, callit longynus and cestus, and þar thred fer, maiestus, one þe morne weil ayrly com to þe grawe, quhare he suld ly; and luk and tytum þare þai fand deuotly at þar prayer stand, and paule in myddis of þe twa. and luk and titus war fleit sa, þai sad knychtis fra þat þai saw cum, þai war bowne to fle away. and þe knychttis sad þame ful rath: “abidis! we will do ?ow na schath; for we cum nocht to do ?ow ill; bot to be baptist at ?oure will, as paule bad vs þat gerte ws trew, þe quhilk we saw her with ?ou now.” and quhen þat lucas and titus had herde þe knychttis sa þam þus, þai turnyt agane with Ioyfull fare, and þane baptiste þe knychttis þare. Sanct paulis hed eftir his discese In a depe vewar warpit was, quhare sa mony vthir war flungyne, þat [it] was lange or it was fundyne. bot quhene þat fowrty ?er war gane, þe men þar by purposs has tane to dry þe stank; and sa þai did. and paulis hed, þat þar wes hyd a-mange þe lafe, a hyrd has tane one his staf end, or euir he fane. þe hewid, at fresche wes and nocht alde, he set it vpe besid his falde, quhare þat he wok his fe one nycht; and thre nichttis he saw gret lycht a-beowe þat heid þan, þat gert he his lord cum and it se. to þe bischope þan þai twa þis tale has tald, and oþir ma. þe bischop sad þan, be his sawle, þis is þe hed of sanct paule! and went one in processione, and browcht it with hym to þe towne, In þe kirk befor þe altere lad it, fresche as it wes eyre. his body þane vnhelit þai, þat sa lange had lyne in clay, and fand it alswa fresche &amp; gren, as it þat day grawin had bene. þan dressit þai entent and will þe hed to set þe body till. and it hapnyt in þe sythar þe patriarch for to cum þare, þat sad: “lordis, ?e suld wele ken, þat here slane has bene mony men, Of quham þe hedis in placis sere ar scalyt; for-thy it is in wer gyff þis be paulis hewid or nocht. for-þi to do þis, hafe I thowcht: þis hewid ewene at his fet to lay, and syne dewotly to god to pray, sant paulis hewid gyf þat it be, þat þis body, þat we ma se, turne till it and till It knet, þe suthfastnes at we ma wyt.” till all it likit þat he sad. þe hevid þan to þe fete þai lad; and, seand all þis grete ferly, a-bowt turnyt þe ded body, and with þe hewid sic festening mad, rycht as þai neuire departit had. þane lofit þai god of his gret mycht, þat schew [it] þame sa þe suth be sycht; and sone with worschipe þe body þai enclusit full reuerendly. llange efter þis, quhen pape cornel þe sege of rowme gouernyt wele, quhare gret religione wes þane, fra owt of grece com mony men to rowme, and stall a-way be nycht þe twa bodis of mekill mycht of petir and paule, fra quhare þai lay; and with þame wald hawe gan a-way, bot fendis, þat in ydolis ware, throw goddis vertu he can rare agane þar will: “men of rome, now helpe! ?our goddis ar tane fra ?ow.” þan þai of rome wittinge had þat sic nois and cryis wes mad for þe appostulis; and for-thy gret multitud gadderit in hy, and þame of grece folowit so faste, till þai for rednase done can caste In-till a dyk, ner by þe place þat catakumba callit wes, þat worthy tresour but delay, and war richt fane to fle a-way. fra þine þire banis men has tane. for þai na weste quhilk wes ane, na quhilk vthir of þe twa, for-þi þare prayere can þai may, with dewote fastinge and wak, þat god wyss þame wald make peteris banis quhilk war of þai, and quhilk war pa[u]lis banis alsa. and fra hewine wes þam tawcht, þe mar banis þe prechour awcht, and þe les als but wer war þe banis of þe feschere. and sa þe banis þai bad parte, and in a kirk lad a parte, and [in] a[ne] vthire parte lad þai. þar ar þai honorit to þis day. And men sais þat siluester, ?arnand of þis to be wisere, quhen hallowit war þir kirkis twa he gerte agane þir banis ta, and with a balance and nomar þai banis he departit þare; and in a kirk has he downe ane halfe, and ane wthir sone In ane wthir reuerently, till domyseday quhar þat þa ly. a, Rowme, þu aucht blitht to be, þat had sic techare to kene þe Cristis ewangell; first, quhen þu wes mastres of errour; and now discippil mad of suthfastnes! þai ar þi frendis neuir-þe-lese, sut[h]faste hirdis, þat has þe playntit in hewine reme to be bettir and happliare. and þai, þi firste faderis war, of þe quhilk [he þat] firste rit þe, gafe þe name and fowndit to be, throw browthir slawchtir can þe file; þat wes gret wikitnes and will. þa ar þai sa helit þe, þat þu art digne callit to be now haly folk and pepill chosyn, as gud þat fra ill ar losine. of kinge and presthed þe gud citte þu art callit, worthy to be mychtyare throw religione þan wardly dominacione. þis þu throw mycht of empriour, has hyit bene to gret honour; ?et cristine throw þe mar availis þan victory of gret batalis; for ma now cumis to þe, throw þi patrons helpyne to be, þan euir ?et come of victory to þe, or of þi chewalry. for-þi suld þu gret Ioy may of sic hirdis and fadderis twa, throw [quhom] all crist[i]ne honouris þe as hevyde of al cristianite. Now folowis in þis processe, how þat sante paul conuertit was, þat conuertit þe sammyn ?ere þat criste tholit for ws here, and þat sammyne ?ere with-all þat stewene stanit ded can fall. bot criste tholit of fre will þe aucht kalente of Aprill. þe thred day of august þat ?er sante stewene wes slane without wer. of februare þe aucht kalend, or þat ?ere come till hend, god of his grace conuertit sawle, and [mad] of hyme þe prechour paule. and þir ar resonis thre, for quhy haly kirk now commonly of his conuersione mais feste. and low þe firste, þat is nocht leste, þat na mane for grewous syne sal disparit be pardone to wyne, considerande quhou þat paul was gilty, and ?et wane goddis grace. þe tothir is, þe grete blythnese kirk had efter sorowfulnese, as he, þat firste wes cristis fa, and in thra will his men can sla, become to þame sic frend, þat he for þame dred nocht for to de, na lewit nocht for manis blame to preche of criste þe haly name. þar-for, quhow he conuertit wes I sall tell her, mare na les. quhene Iowis mad þame bowne To dinge sante stewyn with stanis done, þar clathis by paulis fet kest þay. ?et stewene for þame euir can pray, bot it mowcht nocht on þame lycht for þar gret wikitnese and plycht. ?et wald nocht god his prayer war in wane in þat sythtware, bot þe meryt of It gerte he In felone paule translatit be; for he schupe þam all to schame, þat euir trowit in cristis name, for-þi he sped hym rycht gud spede to þe preste of þar presthede, and purc[h]aste lettris, and can pase to þe gret cite of damase, to sper gyf he ony þar mycht fynd, þat in criste trowand war, to bring þame to Ierusalem faste bundyn, wemene and mene, martirdome to thole þare, for þai trewit in sic lare. Þan went he furth son in hy, with sere men in-to company. and as he went ewine furth rycht, fra hewine schane don a mekil lycht, and vmlappyt hym son all; and he with þat to ?erd can fall. and as he at þe ?erde lay, he herd a voice to hym say: “saule, saule, quhy warrais þou me? for is it nocht hard to þe agane þe brod þu for to prese?” þane askit he, þat lyand was: “quhat art þu, lord?” sad he in hy. “Ihesu of nazareth,” he sad, “am I þat þu warrays, þat is to say, all þat trowis in myn lay. bot ryse and gange in þe citte, and þar it sall be sad to þe quhat þu sal do.” And þar withal þe men, þat with hym war, al stud abaysit in þe way; for þat voyce þai þar hard say, and þai saw na liffand man. bot saule, þat fra þe ?erd vpwan, with flesly ewine he na se mocht, for he had bene lang blynd in thocht. þane þai, þat war in company, be þe handis hym tuk in hy, ande led hym furth in-[to] damasse. and þare he thre dais fullely was bot met na drink, na myicht nocht se. men trowis, [that] at þat tyme he was tawcht wele be þe hali gast þe ewangele þat hym likit beste, as he to þame of galathas sais, no man his master was, na of nane had he techinge, bot of Ihesu throw his schewinge. In þat towne wes a lele man sted, þat ananyas to name had, to quhowme god sad in visione: “ananias, ryse, mak þe bowne, and of þis towne pase til a rew, quhare þat Iuda dwellis now, and sek ane saule till his name, þat beris of tharse till his sorname; for, lo, he prais, I say þe.” to god agane þis answerit he: “and I haf herd fele gud men say, at þat man has done gret il ay to þame, þat ar to þe lele men In þe towne of ierusalem, and for þat cause is cumin hiddyr, to gaddir sik men all togiddir, to haf þam to þe forsad towne, for þi sak to thole passione.” quod god: “til hym gang, I byd þe, for he weschele is to me chosine, for to bere myn name, forowut dowt of manis blame, before kingis and folkis fell, and to þe sonnis of israell; fore I hafe schawit hym quhat he mone thole for þe sayk of me. for I haf mad of felone sawle a leile prechour, and callit is paule, and of a felone wolf eke a lame I haf mad hym mek.” but mar þan passit anany to þe howse of Iuda in hy, and one paule his handis lad, and, as god bad hym, þus he sad: “paule, bruthir, god Ihesu send me, þat in þe get apperit to þe, þat þu þi sicht ma hafe in haste, and be fillit of þe haly gaste.” And with þat word fel fra his ene mirknes, as þa skalis had bene, and he þat sicht þane gat, and rase, and anany hym baptiste has. and he tuk mete, and confourt had, and þar with discipulis abad a quhyle, þat war in-to damase; and syne to synagogis cane pase and prechit Ihesu criste alsone, sayand þat he wes goddis son. þan all þat harde, wondir hade, and sik spech of hym þai mad: “Is nocht þis he, þat all þe men werrayt in Ierusalem, þat euir callit one cristis name, and now to prech it has na scham, and for þat cause com her to fynd sic cristine folk, and þame to bynd, and to ierusalem þame to led to þe prince of our presthed?” and ay þe mar þat þai sad þat, þe fer mare he his strinthis gat, and schamyt faste þe Iowis fele, þat in-to damase þan can dwell, affermand ay þat Criste Ihesu wes goddis sone in for to trow. and þan þe name of felone sawle wes turnyt in to prechore paule, þat all þe warld be lycht of preching to þe suthfaste trewcht can bringe. off petir and paule haf ?e hard, and how þat nero with þam ferde, and how þat þai for criste war slane. now will I tell [?u] of þe payne þat nero tholit, as was skill, for tyranny and dedis ill. and þocht it be ypocrifa, I will be-gyne at seneca, þat to nero, þat tyran kene, In all tyme had master bene, and techit hym full mekil wit, þocht þat he na folowt it. þis nero worthit ay of ned, throw o custum of his barnehed, ryse ay quhen his master com nere, aganis his will þocht it war, And do hym reuerence; and for-þi It missat hym grettumly. and als þis senek forthirward for his trawell asskit reward; bot nero, as a wekit man, has fundin ane enchesone þane, þat it ganyt nocht þe emprioure til do till ony mane honoure. and for hym worth[it] honour do til seneca, he sad hym to, þat he suld chese quhat kind of tre hym lykit one to hangit be; vthir reward he suld hawe nan. þan sad seneca, makand mayne, for myse, or for quhat cause he sa to dede suld put be. þane nero, þis wekit fowle, gert set his mastere on a stule, and owth his hevid sittand þar brandiste a brand þat scharply schar. and quhen he saw hym sa sted, for þe scharpe sword ay ves he rad, and with þe hewid wald eschow, þan sad nero: “quhare for now bowis þu þi hed for dowt of sword?” þane seneca sad hym þis word: “for I ame a man in dowt sted, and nedly fore dede mon be red.” quod nero: “I am ay red for þe as I a barne wes wont to be; þar-for wit þu þat in radnes I ma nocht luf in hartly es, till þat þou luffis.” þan seneca sad hym: “sene I ded mon ta, I ask for reward and med, þat þu will tholl me to bled In a bath of myn armis twa, þat I þe ded ma softly ta.” þane sad nero: “se, þat be downe swith, for þu sall dee alsone!” þane seneca in þe bath leit hym-selfe blud of armis bath, and bled to ded. ?et summan sais þat he deit all wthir wais, as of a fellone poyssone, myngit and mad be tresone; bot quhedir sa suld be na strife, for nero gert hym lose þe lyf. syne eftir þis nero wes brocht In sa mekill wodnes of thocht, þat he his awne modir gert sla, suppos fele þar-of wes wa, for nedly he wald se þe place, quhare-in he consawit wes, and all þe tothir instrumentis he gert vnhele in his presence. and ay as men war hyr scherand þai prewetes, and scho murnand, he had gret ese of hyr hard pyn, and blythtly bad bringe hym þe wyn. and with his modir þus he ferde, for, passand þe towne throw, he herd a womane with barne traweland ful pituysly, and sar granand; for-þi he thowcht þat he wald se ye cause of hyr Infirmyte In his awne modir, and nane ellis, but pety, as þe story tellis. and sum, þat war till hym prewe, seand his gret Iniquite, sperit at hym, quhy he did sa fellely his awne modir to sla; for, gyf he wit quhat wa þat scho for hym tholyt, he suld nocht þat do: “for is na payne, we wele þe warne, In life sa gret as to ber barne; and law warnis, and lofe forbedis, þat ony chyld, þe modir fedis, suld defowle þe modir þat hym fed of hir wame in þe preue sted.” þe tyrand þan can to þam say, þat he wald be hym-selfe assay how hard panis, ore how sar his modir tholit, þat hym bare. mony medicinar[is] for-þi, and masteris in philosophy rycht awful þan can [he] warne, þat þai suld mak hym with barne. sad þai, Inpossible thinge was til do his ?arnynge, for natur tholyt it nocht to be done. þane to þame sad he sone, bot þai did It, þai suld de. þan þai, þat wyse war and sle, but persawinge sudandly a padok gert hym drink in hy, and syne throw thar suttellite In his wame gert it fosterit be, þat his wame bolnyt ner and rafe, a-ganis kynd for þat he strafe. bot þai fosterit hym neuir-þe-lese with sic dietis, as cordand wes for þe padok, and sad, sic fowd was for his barne and hym gud. his breth hym grewit mar &amp; mare, and he, þat mycht nocht thole sic sare, sad til his medicinaris, þat he wald of his barne deliuerit be, for he mycht nocht leste in lyff In sik panys and sic striff. for-þi he sad he suld þame sla, bot þai hym losyt of syk wa. þane ordanyt þai a poton, to ger hym caste owt þat poysson, þat hym handlit sa faste, till a fowle padow at þe laste he keste, þat wes laythe to se. þan at his mastere askit he, quhar-for his birth wes sa wile, sa foule, and sa horribyle. þan ansuerte þai, be-cause at he a-gane kind wald deliuerit be. þan sperit he rycht besyly, gyf þat he wes sa wgly quhen he wes borne; and þa sad, “??.” þat vgly padok þan gert he ta, and in a towre of stane gert he It besyli fosterit be, till at it liffit; and it wox sa, till þai, þat war wele far it fra, micht her it ?ele a wel far way. for-thi þat place callit þai laterent, quhare ful gret pardone Is now in rowme, and deuocione. and in ekine of his mysded, It hapnyt nero for to red of troy þe gret distruccione, at quhylum wes sa far a towne, and syne wes brynt halely. of swilk fyr he had ferly, þat wes sa gret and lang lestand. for-þi þe tyrand tuk on hand for to byrne þe gret cite of rome, sic a fyr to se as was þe fellone fyr of troy, In yll þe tyrand had sic Ioy. þan tyrandis he callit hym till, and, his wikitnes to fulfill, bad þame in all þe partis of rome set fyre at anis but ony howne, þat he mycht stand his towr In, and se all to-geidir byrne. þane þai cuth son; fulfill of þat tyrand þe wikit will, and, hym sa till emplece, þai gert rowme bryn vpe in a bles; and Ithandly it brint sewin dais but cessinge, as þe story sais. and all þat tyme owt of his towre þe fyr beheld þat fell tratowr, and sad, It wes þe farrest fyre þat euir he saw, sene he wes syr. and of þis tyrand sais þe buk, with goldine nettis he fesche tuk; and of þe syngyne als cuth he mar þane all þe me[n]stralis at þat tym war; and he as wyff wald wedit be wmquhill to man, and quhyll walde he tak hym a man in sted of wyff. of þis tyrand sic wes þe lyff. and ?et, amang ill dedis ma, his awne brethir he gert sla. als he slew petir and paule, till eke þe tynsale of his sawle, and [did] fell vthire Ill dedis fer, þat war lange to rekine her. þe men of rowme ful noyt wes of his foly and his wodnes, and thowcht to thole hym no mar, na till his fellony mar to spar, bot erar thocht hym to sla. quhane he persawit it wes swa, [he] fled allane owt of þe towne, willand in wastine vpe and done, and fand a tre, and it schapit with his tetht, and syne on; It slewit hym-self rycht to þe hart, and offerit to þe fend þat mart. bot it is red in wthir place þat, in a wod as he wandrand was, wolfis hym rafe, and drank þe blud, þat to Ill ay thocht sa gud. and þai of rowme, quhen þai hym socht in wildirnes and fand nocht, come a-gane, and þe padok fand In a rownd tour still ?elland, and gert men haf it owt of towne, and bryne [it] þar, as wes resone. þis wes nero for his felony wele punyst, as [he] wes worthy, þat mony thowsand gert sla for cristis sak in dowte and wa. bot for þe panys þai can fele, god has þame rewardit wele with hevinlyk Ioy and lestand bliss, þat he has grathit for al his; quhare hele beis ay but seknes, ?outhed but eld or wrechitnes, fulth but hungir or wantinge of goddis fud, or hard ?arninge, ay lestand lykine with fredome but seruitut or thrildome, blowmand bewte but wane or smyt of sawle and body to-giddir knyt, but ded ay lestand lyf, and habundance of pece but strif, sikirnes but dut or dred, full knawlage of alkind ded; er ma nocht her, na e se, na in hart comprisit be þe gret Ioy, þat god to med has granttit þam, þat will hym dred. þe quhilk Ioy petir and paule browkis now in body and sawle; and nero wa, þat can nocht blyne, In hel tholis for his syne. for-thi war gud to lef þe play, to lestand payne þat ledis ay, and her þis fleschely delyt mon cesse, men wat nocht how tyt; for-þi quhen þe play best is, best is to lefe þan I-wyse. of þis nero quha wald for-þi behald þe dedis verraly, þat luffit sa þis schort delyt, þat he mon euir dwel in syt, als wele in body as in sawle, and wald syne luk to paule, þat conuertit and lewit his syne, and of Ihesu sic luf can wyne, þat he is mad til ws merour, þat na man suld for gret errour fal in wanhope for to purches eftir syne of god þe grace, þe doctor gregor sais þar-by, þat nothir stekis fra godis mercy of þe fel syne þe quantite, na ?et þe gret ennormyte, na ?et þe latnese of þe howre, ellis þat till our saweour þe will of þe man k[n]awyn be, as be sanct paule we ma se, þat rocht of na wardly thinge, ellis þat he mycht criste Inbringe. for-þi in his pystil, he wrat to þame of rome, [he] sad þusgat, þat he tholit trawal ful gret, and als bath gret hungir &amp; het, and þat he wes oft in presone for cristis sak, but resone; and of þe Iowis he can tak gret dispyt for his master sak; wondis fyfe tymis fourti, ane lese, and strakis one his nakit flesche with a swerd, fel and Ill, mad for sic cause of litill skil; and with wandis dongyne sar, for þat he prechit cristis lare; and anis als stanit wes he; and thriis fchipe-brokine in þe se, and all þe nycht hale and þe day at sey-grownd, he sad, he lay; and ofte tym tholit he gret wath In gattis and in wattir bath; and a-mang thefis and his kyn he wes of[te] tym parele In; and in cites and wildirnes in gret parele ful oft he wes; and a-mange þam þat war fals he wes ofte in parele als; and trawel with dule and wrak he tholyt ofte for cristis sak; and in a creile or þe wall of damasse he wes lattyn fall; owtwart thingis neuir-þe-les owtane, þat wes þe besynes þat he had of all þe kirk, þat is, þat al men suld wel wirk. for quha-sa had Infirmite, þare-for wes paule sek as he; and quha for his gilt tholit blame, paule for hyme brynt for schame. &amp; thocht þat he was rewyst ewine, as hyme-self sais, to þe thred hewyne &amp; syne in paradis, quhare he herd, as he sais, priwete, as It afferyt nocht to man to spek þat thing, þat [he] herd þan; of þis yet þan na Ioy had he; bot ay of his infirmyte he had gret Ioy; for þan, he wist, Crystis vertu in hyme suld reste. &amp; als, as sais a gret doctor, of alkyne folk sanct paule had cure, &amp; he was wischeall chosine, throw to bere þe name of swet Ihesu. &amp; he to Ihesu criste was ayre of wisdome in þe vertu fare, &amp; fillyt all þe warld wele nere with cristis [e]wangel, þat is clere; &amp; [at the] last Iugment sall bryng nere hand all men befor þe kyng. &amp; for sic cause he trawalyt mare þane all þe postilis, þat euir ware, for till gere all men leif þare syne, &amp; þare sawlis to god to wyne. laith of lysing als taucht he til Ilke man in his degre, to princis, lordis, &amp; pure men, to thrillmen &amp; to women, &amp; to ?oung men als gef he lare, &amp; faddire &amp; modyre, þat þaim bare, to licheouris &amp; to continent, till all he prechit his entent; &amp;, schortly, he was hym allane a commowne man till euirilkane. [A]nd quhen þat he brocht was to rome, befor nero to thole doume, all þat euire war of Iowis lay Come to sanct paule, &amp; þis can say: “Defend oure lacht, we pray þe now, sene þu art borne man of hebrew! cause of folk þu suld defend, &amp; thol It cum till spedfull end. syne circumcydit of þaim is nane, &amp; circumcisione þu has tane, &amp; þow, as ws think, vald put don þe lacht of circumcisione, þar-for, quhen [þu] seis petire ma, sustene our lacht agan hym ay; for he fayndis bath lat &amp; ar for to distroy quytly our lare; for bath our sabbot &amp; fest-day he forcis for to put away.” þane said paule: “quhen I petir se, ?e sall apertly prewe be me þat I ame verray Iow, quhen I þe circumcisione suthly &amp; þe sabbottis sall aprowe ay; for god hym restit on þe VII day, als our elderis lacht ws leyrit. quhy suld þane petir sa be steryt, þat he ymang þe folk suld preche, or ony new law to þame teche? þarfor lat hyme cum now to me, &amp; yhe but Ire or wreth sall se hym ourcumyne, suppos he ware fere wisare; bot gif his lare throu witnes be approwit now of þe ald bukis of hebrew; &amp; gif It swa be, we mon all obey till his lare, gret &amp; small.” quhen þis was herd, but mare went þai, quhar petir was, &amp; can hym say: “paule appostill is cumyne; loo, we pray þe þat þu cum hyme to; for he is bundine, &amp; but leife to cum here, he ma nocht eschewe.” quhen petir þis herd, he was blyth, &amp; with þame went to paule alswyth. &amp; þai bath, fra þai sammyn met, for pure pytte &amp; Ioy þai gret; &amp; Ilkane of þame tald til vthire, as bruthire suld do to his bruthire, all hale þare trawale les &amp; mare, &amp; þe gret dout þat þai in ware. syne one þe morne richt ayrly to paule come petir full freyndly, &amp; fand a multytud wele greit of Iowis, stanand at his yhat; &amp; was þar a full gret strife þare betwen þe Iowis &amp; folk, þat ware Conuertyt to god throw his grace. for þe Iowis in þat place sad: “we ar of ryall kyne, of goddis dere frendis chosine, Abraham, ysaac &amp; Iacob leile, &amp; prophettis, quhome with god can meille, &amp; schaw to þame his priuete, &amp; his ferlyis he leit þame se; &amp; yhe are cumyne of folk but drede, þat god wrocht nathing in þare sede, bot þai till wrechit ydolis ay has bene seruandis; þis is na nay.” &amp; þan þe folk, þat cristine ware, mad to þe Iowis sic answere: “fra þat we herd þe suthfastnes, we left oure errour mare &amp; les, &amp; ar set now in þe richt way, &amp; suthfastnes sall folow ay. bot yhe, þat wat ?our fadderis lare, &amp; of prophettis þat wysmen ware; þat dryfut passit throu þe se, &amp; saw ?our fays drownyt be, &amp; till ?ou one þe day can pere of full gret licht a gret pillere, &amp; syne till ?ou apone þe nycht It apperyt &amp; gef ?ou licht; for met of hewine gef ?ou manna, &amp; stane gef yhou wattir alswa; bot nocht-withstannand syk gud dede, þat god wrocht for ?ou in to nede, of þe gret gold, þat yhe þan had, ane ydoll of a calf ?e mad, &amp; honour[t] It, &amp; had na thocht of þe gret gud, god for ?ou wrocht. bot we, þat neuir sic thing had sene, in þat god trewis wele but wene, þat yhe haf left, &amp; trewis now in error, þat ma nocht helpe ?ou.” &amp; till þat þai war þis striwand, petir and paule war ?arne prechand to þame þat lang tym striwine had, &amp; gud acord betwene þaim mad. of petir syne throu þe preching god schawyt þar a ferly thing, þat of þe folk full mony ware conuertyt throu þe postilis lare. &amp; ymang wtheris treutht can ta þe wyf of Nero, libia, na to agrippe, þe prefet, to be cristine vald nocht lat, þat had to name agrippyna; &amp; vthir women mony ma þar husbandis left for heile of saule, &amp; aneherdit to petir &amp; paule. &amp; mony knychtis þar erroure, þat war dere to þe emprioure, left, &amp; þar knichthed alswa, &amp; cristis treutht rycht þare can ta, sa þat þai wald fra þame na was Cume to þe king, na his palas; bot trewit trewly to sanct paule, &amp; throw hym wan þe heile of saule. [D]ere lord, quhat sall we say of awfull doume apon þe day, quhen þat we sall gif strat reknyng befor þe auchtfull Iug &amp; king of all þat we haf sad or wrocht; and als of oure maste priwe thocht, &amp; wat þat we na gud haf done? for-þi full sare vs bird to mone to þis paule, gif we gud tent tak, at gud ensampill can ws mak, hou we suld wirk till we are here, þat we but dred mycht þane apere. bot, allace! how worthy ar we, one þat day, to condampnyt be, quhen we, þat in a man se may all gud but want, suthly to say, we set neuir oure cure na hart of sic gud to gat ony part. &amp; yheit a flesclyk man was he, &amp; lyk till ws in sic degre, and lyf &amp; sawle lyk ws he had, &amp; in þis warld [his] duelling mad; ?eit þane of thewis fare to se, condicione and honeste, þe vertu of will þare to mare, he transcendit all men þat þare, or yheit þat befor hym had bene, as þai suld say þat had hym sene. and all his dedis mare &amp; les war witnes þat þis suthfas[t] wes. for-þi till hyme in hewyn is mad sic Reward as he seruit had, till he in þis erth duelland was, in presone of euire brukill fleschias. þarfor I pray hyme þat I may of þis warld sa depart ay way, þat sawle ma fra þe body twyne bot schame, or deit, or dedly syne. gregour of twryne alswa sais, þat Iustine yungre in þai dais, þar was a man disparit swa þat he a stalowart gyrne can ma to hang hym-self with be þe hals, at þe tysing of þe feynd fals. nocht-þan he had in custum ay deuotely to sanct paule to pray, &amp; quhen þat he did ony thing, he wald call paule in helpyng; &amp; tyd hym to do swa þare, quhen he [þe] rape mad al ?are, sayand: “sanct paule, I pray þe þat þou wald cum now, &amp; helpe me!” þan come a schadow full hugly, blak &amp; blay, &amp; stud hyme by, &amp; sad hyme: “man, do furth þi dede! quhy houffis þou? quhy has þou dred?” for-þi þe man was graithand ay þe girne, &amp; yhet þan can he say: “sanct paule, helpe me now but bad!” with þat þe gyrne wes redy mad. þan a schaudow rycht nerehand, as of a man, saw by hym stand, &amp; to þe first schadow can say: “þu wekit spryt, ga hyne þ? way! for paule, þis manis adwocat, is cumine till hym now fut-hat.” with þat þe foule schedow can fle; &amp; þan þe man thocht weile þat he had mysdon in his entent; for-þi he can hym sare repent, &amp; gretly lof[it] god &amp; paule, þat wald nocht thole hym tyn his saule, na of þe feynd confundit be, as þan to purpos tane had he. for-þi to god be honour ay, as we alsinful acht to say; &amp; helpyne to all warldly men In hewyry tyme! say we Amen. III.—DE SANCTO ANDREA. Off sanct Andrew now folouys next, þat bar þe mekest hart in breste, In word, in thocht, or yhet in dede, of ony man, þat we of Rede, &amp; to petir full brothire was, as be kynd of manis flesche, &amp; in passione ewine fere; for one þe cors bath ded þai were. eftire cristis assencione, &amp; þe postulis dispersione, sanct Andrew his way can tay towart þe towne of nischia. In more Iynd Mathew prechit, &amp; cristis lare þe pupill techyt. bot þai refusit his preching, &amp; hym in presone fast can thring, &amp; bath his eyne felyly put out, thinkand to slay hyme syn alowt. þane come till andrew ane angell one cristis halff, &amp; can hyme tell, þat he suld pas to murgundy. &amp; Andrew sad till hyme in hy, þat he knew nocht [t]hydir þe way. &amp; þane þe angel can hym say, þat he to þe sey-syd suld fare, &amp; he suld sowne a schype fynd þare, quhar-in he saile suld one þe se. &amp; his bydding fulfillyt he. &amp; he rywit richt happely At þe cite of murgundy, &amp; to þe pressone in a rese went, quhar þat matho prechand was, &amp; fand hyme festnyt rycht fast þare, &amp; for his disesse gret ful sare. þane crist, for till confurd þam bath, clere sicht to mathow gef full rath; &amp; fra þat his sicht was hyme lent, till Antioch rycht sowne he went. &amp; Andrew þar a quhile duelt still, cristis teching prechand þame till. &amp; þai war wrath, for mathow eschapit was; sone tuk Andrew, &amp; band hyme Rath bath fut &amp; hand, &amp; bittirly with schurgis dange, till his blud out in foysione rane. bot he for þame yhet prayt þane sa increly, þat in þat place halely þe folk conuertyt was. And he in antioche alsone passit richtrath, fra þis was done. quhar a gentill ?ong man but bad come, &amp; with hyme duelling mad, Agane þe will of all his kyne; And þai þan in dispyt of hyme, In fyre þe house set, quhar þai twa þare lugyne in þe towne can ma. quhen þe fyre was all one hycht, withine &amp; out was brynnand brycht, þe young man hynt deliuerly a wattir crowat, stud hyme by, &amp; kist wpwart agane þe bles, &amp; swyth þe gret fyre can he mes. þane þat ?ong manis kyne in hy sad, he was wechyt, sekyrly! &amp; ledderis dressit apone hicht to get in; bot þai tynt þe sycht, &amp; mycht nomare do, as for þane. for-þi of his kyne sad a man: “we do foly, þat wirkis þus; for god with þame is agains ws. þarfor sesss all, for dout þat he confundis [vs] for our cruelte!” &amp; fele of þame, þat þis has sene, be-come cristine throu baptysing. bot all þe kyne of þis ?ong man, fra fyfty dais war gan fra þan, deide, &amp; in a grawe war dycht, for þare trespas, throu goddis mycht. [A]ne woman was þat tyme nere by, þat wedyt was wilfully with ane murthire, &amp; was with barne with hyme, þat turment hir ?arne; &amp; god hire send gret seknes ek, Sequitur effectus e. c. to punyce, and till mak hir mek. þan send schow eftyr hyr systir, and tawld how it stud with hyr, and bad þat scho suld one one requir þar goddis, dame dyone, till helpe hyr þane but abad. dyane answer to hyr mad: “quhy prais þou me, þat na thing may helpe þi sister? bot ga þi way till andro, cristis appostill, and byd [hym] ga þi sister till! for he ma helpe hyr, sekirly, throw vertu of his god in hy.” þane sante andro sone scho schocht, and till hyr cister sone hym brocht, þat in poynte wes periste to be. and in þat voice till hyr sad he: “wikit women, þou tholis þus Ill, for þu arte maryt a-gane skill, and has consawit giltfully, and consalite þe fend wikitfully. ?et þane for-think þi sene, &amp; trow In þe lar of criste ihesu, and þat ded thing, þat is in þe, þu sall caste owt, and wariste be.” and sone, as he can tell hyr till, full suthfastly till hyr befell. thane com a man to hym of case, þat to name had Nicholase, and sad hym: “lord, now haf I of myn elde ?eris fowrty, In þe quhilkis I serwit ay to lichory bath nycht and day; bot to resiste þe fendis will, I bar one me þe ewangele, prayand god of his pytte to gyf me grace chaste man to be. bot I am richt nocht ?et þane, I þat synnyt as wekit man; and þocht I lefit for a quhyle, I turne agane to þat sine wyle. syne hapynnyt atym þat I, enflammyt throw full lichory, for þe ewangele þat I bare one me, forowtine ony mare to þe bordale I wente ine hy, to fulfill myn lichory. and þar a womane can me say: ‘þu wrechit ald man, ga þi way! for þi-selfe goddis angel Is, and to cum her þu doys myse; þar-[for] fand nocht to nyicht me, for farly thinge I se on þe.’ þane of hyr word haffand ferly, I wmbethocht me in-till hy, þat I þe ewangil on me had; for-þi I fled away but bad. and sene þat þou haly man is, pray þi god to forgyff me þis!” and quhen Andro herd hym [sa] say, he [can] gret, and but delay prait for hym fra morne til nowne; and, quhene þat he had sa done, sad, met no drink he nan wald, till he wyste, þat till þat ald god had remittit his syne quytly. þe thred day efter þat in hy, throw ane angel wes hym tald, þat god forgevine had þat ald at his prayer his gret trespas; bot, as he in penance wes, sa suld þat ald his penance mak In prayer, almus, and in wakk. þane he sex owkis but were fastit in bred and wattir clere, and ful of gud wark ?ald þe gaste. þane till androw sad god in haste, þat nicholas he gert hym wyne, þat suld hafe bene tynt for his syne. ane vthir ?ounge man wes by, þat til andro sad prewely: “my modir, þat oft beheld me, had sic delyte in myn bewte, þat scho me fandyt besily to syne with hyr in lichory; and for I wald nocht do hyr entent, scho dressit me al for to schent. for quhen woman wald do sic myse with man, and refusit Is, þar is no ber so fell no thra, quhen hyr quhelpis ar tan hir fra. Richt sa thocht scho to ger me de Vith hyr felouny and falsed sle, and wirk in me hyr wekit will; þar-for scho ?ed þe Iuge till, to plen?e þat I sic vikitnes wald with hyr do and foulnes. þarfor to god for me þu pray, þat I eschape with þe lyf away, quhen þat I sall accusit be falsly for sic Iniquite; for þe day I sall appere þe Iugis sentence for til here, I sall for errour hald me stil. I dar nocht answer ocht þar-till; for þe self ded sal mar lik me þan myn modir defamyt be.” þan hapnyt eftir þat, to do law þe Iuge set, and gert þe ?onge man son apper, quhat his modir wald say, to her. sanct andro went with hym als to þat felone plant and fals, and quhat euir scho sad hym till, he answerit nocht, bot held hym still. sante Andro þan, þat wist hir will, befor þe Iuge sad hyr till: “þu cruel and wekit wyff, þat lyk is þe nan in lyff, wald þu for þi lechory ger þi son de here foulely?” þane sad scho to þe Iuge son: “myn barne, þat þis has me don, to þis aldman enerthand is to foster hym in to sic myse.” þe Iuge, þat þan wes wrath, gert bynd þe ?ounge man rath, and put hym in a sek to mere, þat was enoynt with pik and ter, and kest hym fer in þe flud; syne tuk Andro, quhare he stud, and dange hym in a dongeone depe þat he na schapit, bad to kepe, till he hym thocht be avysment, how he mycht hym maste turment. as Andro on þis preson lay, to god of hewine can he pray; and thonnere [cam] in þat sitht-war, þat strak till ?erd all þat war þar; and fyr schacht can þat samyn wyf brine, þe pupile seand, fore hyr syne. to sante Andro þane mad requeste, þe puple, for þat tempaste, and it wes cessit at his prayer sone. and þe Iuge þan but hone trewit in criste, and howyn was, and al his men?e mar and les. eftir þis sancte Andrew can ga to þe cite of Nicea. and þa of þat cite can hym say, þat, nere set uas by in þe way, sewine fendis fers and fell, and al þat passit by can quell. þar he to god for þam can pray; and þai fendis but delay, In forem of hundis, can apere mekly befor al þat þar wer. and he bad þame opynly, þat þai suld hald þar way in hy to sic place, þat neuir mare þai grewit men lat no are. þar þai wanyste awai sone. and al þe folk, quhene þat wes don, becom cristine, and baptism tuk thru sancte Androw, as sais þe buk. syne eftir hapnyt of case, as sante Andro wauerand was, he com til a-nothir citte. and as he gat þar entre, he met men bringand of þe sted a ?onge man, þat wes ded. þan sperit he þe cause quhy Þe man deit, þat þar can ly. þai answert, and can say, þat sewine hundis com quhare he lay, and verrit hym sodanly. þane grete sante Andrew Increly, and sad, þai hundis war þai þat he chasit fra Nicea. þane can he till his fadir say: “quhat sal I haf, gywe but delay þi sone liffand I gyf to þe?” þane gretand mekly sad he: “þar for as for myn derrest thinge, I sall [hym] gyf ?ou but gruchinge.” þane sancte Andrew his prayer mad, and raysit hym but mar abad. and he, þat wes raisit sa, with sancte Andrew his dwelling can ma, and al his synnis þar forsuk, and of sancte Andrew baptisme tuk. þe renowne þan mycht nocht be hyd of ferlis þat sancte Andrew did; for-þi be land and sey men sowcht hym for ferlys þat he wroucht. and amange oþir fowrty war, þat come be se to here his lare, þat to þe fend displeisit swa, þat he a tempeste son cane may, sa þat þe sey wox sa woud, þat þai war drownyt in þe flud, and castine thru þe stormis to land, quhare þat Andrew wes dwelland; and men for pitte all þam brocht til Andrew, þat sa for þame wrocht. þame resuscit he þan belyf thru his prayer to þe lyfe. fra thyne he went to achia, goddis word þar to say. sa al þe folk nerhand ware Conuertit on to cristis lare, and swith mad kirkis mony ane, fra þat þai had baptisme tane. als þe wyf of egeas be hym to god conuertit was. þane egeas, þat wes fell, quhen he of sic conuersione herd tell, to þe citte of patras he went, and all þat þar in wes dwelland, he distren[?i]t þare with twrment, þat wes fell and sare, goddis lar to forsak, and sacrifice to ydolis mak. and as he wrocht sic tyranny, sancte andrew com till hym in hy, and sad: “gaynand thinge war to þe, þat Iuge of men sittis to be, to honowr and knaw þi Iuge ay, þat is in hewine, and do away fals goddis of thi thocht, þat ar of menis handis wrocht.” egeas can till hym say: “art þu Andrew, þat prechis ay þat wikit, fals, and felone lare, þat þe prince of rome ay quhare has command to distroy away?” þane can sancte Andrew till hym say: “of rowme þe prince knew nocht ?ete how criste, goddis son swete, come in þis warld, and ewine prechit bot a god of hewine, and taucht men, þat al ydolis ar bot fendis, and with þam to be ware; for fendis techinge wes and Is to greve god, and do euir myse.” egeas sad: “to sic fals thinge ?ur god taucht in his prechinge, apone a gebat he wes done.” and Andrew sad till hym alsone: “þat gebat wes the haly tre, þat now þe haly cors call we, quhar of þe preuete I will, and þu will her me, tel þe till; and hou resonable cause amowit þat makar of man, þat luffit vs sa. for our restoringe he tholit þar one for to hynge, vnastren?et, bot of fre will. and lo, þe cause I tell þe till; for I wes with hym þe self oure, þat hym betresit þe tratoure. and befor þat till ws sad he, þat he suld sone betrasit be, and crucifite for heile of man, and one þe thrid day ryse eftir þan fra dede agane, I ?ow dewice. þan sad petir one þis vyse: ‘lord, of þi-self haf reutht and spare þat þu sic panys tak neuir mare!’ with dedigne he can ansuer ma, and sad: ‘ga agane, sathana! for þu miskennis, and saweris nocht þe thinge he god will haf in thocht.’ and als, to tech vs þat he wald thole sic ded of wil fre, [he] sad till vs opynly: ‘to gyf myn sawle pouste haf I, and tak it agane to me.’ at his laste super sine sad he, quhen we with hym ware sittand all: ‘ane of ?ou betrese me sall.’ þane war we sorowfull ilkane; bot he, to comfort vs one ane, sad: ‘to quham I gyf now þe morcel of bred of ?ow, trewis wele þat at is he, þat þis nycht sall betrese me.’ ?et þane he wald nocht set sic blam till hym be his propir name, na put hym fra his burd, thocht þare to sit he vnworthy ware. þane gaf he ilkane a sope with his hand of his awne cope, and althinge syne, all and sum, he tald vs clerly þat war to cum, richt as It done befor had bene. þar[for] wat I wel bwt wene, he tholit of his awne vill al þe payne wes done hym till; sene he nocht þe traitour fled, na drew hym nocht of þat sted, quhar þat he wiste þe tratour wald cum to, þat Iudas hym sald.” egeas sad: “It ferlis me, þat sa wise a man, as þou suld be, suld folow hym throu ony skill, þat, othir of thret or gud will, tholit hym in þe croice be done.” þan Andrew answerte hym alsone: “þat is, for þu has hard me spek of þe croice þe preuete; þe quhilk, perauentur giff will þu, I sall vndo þe richt sone now.” egeas sad þan: “lat me se, how turment suld be preuete.” androw sad: “sic turment was þe preuete mare and lese of manis restauracione, as I sal prew þe be resone, gyf þu wil her me tholmodly.” egeas sad: “and ?et wil I with paciens a quhil here þe. and bot þu sene trew me, þe prewete þu sal resawe of þat croice, as þu can crafe.” androw [sad]: “gyf þat I dred þe croice, quhare-in criste wes spred, þe Ioy of It I na prechit ?ow.” egeas sad: “I se well now, þat full of wodnes is þi woce, prechand þe turment of þe corse, and for þi hardynes na pane dredis.” þan Androw sad agane: “for hardines is nocht þat I, bot of sad thocht anerly, þat I dred nocht of ded þe payne; for ded of richtwyse, þat ar slane, Is preciowse to god of hewine, and contrar of synfull ewine. and þar-for is þat I ?arne þe of corse to here þe priwete, sa þat þu knaw it wel and trew, and trowand, þat þu ma cum now of þi sawle to þe restorynge.” þan sad egeas: “to þat thinge! þat thinge restoryt is but wene, þat uterly periste has bene? quhethir myn sawle perist be, þat to restoringe behuffis me þar-of cum throw þe treutht, þat þu, þocht I na It knaw, wald ger me trew?” þane Androw sad: “þat is þe thinge, þat þu wald here. I haf ?arninge with paynis quhill I þe kene, how þe tynt sawlis of almen war brocht to þe restorynge of þe croice, throw þe prewe thinge þat was. fore firste man, þat wes mad of vnwemmyt erd, brocht in had fel ded throu þe tre of trespase In þis ?erd; nedfull thinge wes þat one vnwemmyt vergyne ane vthire suld be borne syne, þat suld be werray god and man In a persone, to restore þane þe liff, þat men had tynt, &amp; he, throw þe croice of þe blissit tre, suld exclude of mis?arninge þe tre; þan, þat he syne suld hynge a-pone þe croice with handis stracht; For Adame vnclene handis racht to þat tre, þe froit to get and ete of þat forbodine met; and þar-for suld þis latir mane, for þe froyt wes etyne þar þane, þe self bittirnes taste of gall, and In hym tak our ded with-all, þat he his inmortalite micht gyf till ws of his wil fre.” egeas sad: “tel þis þu may to þam þat will gyff to þe fay! nocht-þane, bot þu consent to me, and sacrifye, þat I ma se, to goddis þat ar almychtty, I sall ger men þe crucify one þe croice, þu lofis sa.” þane Andrew sic answer can ma: “till a god suthfast ay I sacrify euir ilka day, þe flesche of quhome þe folk treufull has etyne, and of þe flesche is full; þe lame, þat sa sacrifit is, remanys quhyk and hale, I-wis.” egeas sad: “how ma þis be?” quod Androw: “þu tak to þe þe forme of prenttis, gyf þat þu wil knaw it þat þou speris now!” egeas sad: “þu sal me tell thru tvrment, þat is hard and fell, þe knawlage of It þat I sper.” þane sad Andrew with sobyr cher: “Me ferlis, þat sa wise a man as þu In sic foly suld fall now, þat þu wenys to ger me schaw myn goddis sacrifice fore aw; bot sene þu has þe preuete herd of þe corse, now here þou me of sacrifice tel to þe now þe priuete. gyf þu wil tru In criste, þe sone of god, þat was crucifit in mannis flesche throw Iowis, suthfaste god to be, throu quhat ordir, I sal tel þe, quhow þat lame, quhen he is slane ande sacrifit, luffis agane, and ettyne dwellis ay elyke, vnwemmyt in his lestand ryk.” egeas sad: “to me þu tell how þat lame, þat slane is, dwell quyk in his ryk, as þu sais now!” þane said andro: “gyf þu wil trew with hale hart in god, þu may knaw þis thinge, þat I þe say; and bot-gyf þu will hertly trow, þu vittis nocht þu speris now.” egeas wrath wes þane, and sone bad in presone he suld be done, till he had soucht in his entent, how he mycht hym best tvrment. to þe presone, quhare he was, þan of þe land gadderit mony mane, þat Androw wald haf losit fane, and for his sak egeas slane; bot he þame prayt to be stil, ande sic wordis sad þam till: “þe quyet of our lord Ihesu, luk in vnreste ?e turne nocht now! for myn lord Ihesu al paciens schewit, and mad na-kyne defens. quhen he betresit was of will, he flat no sad myss ony man till. þar-for cylens and reste haf ?e, his discipulis gyf ?e be! for quhen criste betresit wes, he schew alkyne tholmodnes. þar for haf ?e paciens, na makis for me na defens; bot erare ordanis ?ou, þat ?e to criste campionis ma be, þat ?e stutly ma our-cum warldly anoys, al and sum! for, gyf þat terrour dred suld be, þe terrour is to dred, par-de, þat ay sal lest, and euir ek. bot warld[l]y terrour to þe rek may be lyk, at growis sone and sone may als away be done; for warldis wa oþir is licht, and may be tholit with hart wycht; or ellis are þai sa hard and sar, þat þai þe body sla but mare. bot to þe firste dole egeas pressis hym ful fast to pass; bot mak ?ou redy þat ?e ma cum to þe Ioy, þat lestis ay, haffand na dowt of payne, for-þi þat ma sla bot þe body!” And [as] Andro mad þis prechinge, egeas gert men furth hym bringe, and, sitand in-to Iugment, In þis wyis sad hym his entent: “Andrew, haf I nocht geffyne þe þe space of a nycht to avice þe, þat þu mycht draw þi hert away fra þis lord, þu prechis ay, and of þi cristis lawis blyne, þat þu mycht oure frendschepe vyne? for felly thinge is, and but reson, of wil to tholl þe passione of croice, of fyr, or of sword.” andro answert to þat word: “parfyt Ioy I ma haf with þe, say þat þu will trew to me, and trew in criste and in his lare, and lef þir ydolis, þat nocht are bot fendis, þat dissavis þe. and in þis cuntre god send me, quhare of his lare sa haf I wrocht, þat I fele folk to hym has brocht.” egeas sad: “for þat wil I distren?e þe for to sacrify, þat þai, þat þu dissawit has, our goddis resave to þar grace, renunciand to þat vanite, þat þai haf trewit in thru þe, till goddis sacrifice offerand; For is na citte in þis land, quhare-in templis of goddis are vndistroyt now thru þi lare. þare for is nedful, þat thru þe oure goddis now enpleysit be, þat þu aganis þe [has] mad wrath, and þat our frendschep þu ma rath wyne, or ellis, for þe wrething of our goddis, thole tormentinge, And one þat gebat syne but hown, þat þu sa luffis, suthly be done.” thane Andro sad: “now her þou me, sone of ded and Iniquite, and lynt to bet þe fyr of hell, quhar þu in lestand payne sal dwel; her me, þat is full sekir now, apostil of myn lorde Ihesu, þat suthly with þe to þis oure of trutht has tretit þe censoure, þat þu mycht wit quhat resoun wes, and als to defend suthfastnes, and ydolis clerly to forsak, and til a god of hewyne þe tak. bot, fore þu dwellis in wikitnes, and wenis nocht-þe-les, þat I suld dowt þi manauce ocht; na, bot quhat þu has in thocht of grewouse payne to torment me, do fourth! I sal þe mare be acceptable to my kinge Ihesu, þat I thole fore sic paynis now.” egeas commawndyt þat he þar in a frame suld sted be, and with scharpe schurgis befte rycht sare, till ane and twenty mycht nomare; and quhen his fel biddinge wes done, a-gane gert bringe [hym] till hym sone, and sad: “andro, I consall þe, þat of þi-self þu haff pitte, and behald how sched is þi blud, and lefe self-wil for consale gud! for, gyf þat þu sa dur wil be þat þu wil nocht consent to me, a-pone þat gebat þu sall hinge, quhare-in þu has sa gret lykin[g]e.” þan sad andro till hym in hy: “of cristis croice seruand am I, and of þe croice þe ourcumyn[g]e I no dred, bot ?arnis ore althinge; bot lestand auch it be to þe. þat þu ma wit, quhen þu seis me In hard torment persewer, lowand myn god with gladsum cher, and at þe last in criste trew; for I am mar discesit now of þi lestand dampnacione þane of myn awne schort passione. for my passione wil endit be In a day, twa or thre, bot þi tormentis sall leste, no wer Is, mar þane a thousand of ?eris, and ?et þane but end euirmar, deand but drede in lestand car.” egeas gret dediynge had, and bad his tormentoris but bad þane one þe croice þai suld hym stracht, and bynd faste with all þar mawcht with cordis, bath fut and hand, and syne ger þe croice ewyn vpstand; na he wald nocht þane he suld be festynyt with nalis to þat tre, for dowt þat he suld de or sone. þe tormentouris þan but howne tuk and led hym þane to þe croice. þane all þe pupile with hey voice andro mad þame monicione, þat þai suld nocht his passione let, and Ioyand held his way, goddis lare to þame prechand ay. and quhene to þe place nere com he, quhare he mycht þe croice se, he criyt to It with hey voice, and sad: “alhale, þu blissit croice, þat is hallowit welfully of Ihesu cryste in þe body, and ennowrnyt as of ?emmys In gret bewte of his lymmys. befor þat god one þe had clummyn, ?erdly dowt þane had þou nommyn; bot [h]ewynly luf hafand in þe, with ?arnynge now þou sall tane be; for leile folk wat quhat gyftis þou and Ioy in þe has grathit now. Ioyand þare-for I cum to þe; sa þat blithly þu resawe me, his lele discipil, þat cane hange one þe; for I haf ?arnyt lange for till embrace þe, for þat I has luffit þe lange enkrely. fore-þi resawe me now fra men, and to myn master me be-kene, þat thru þe he resawe me heyre, þat thru þe wes myn ransoner!” and quhen he had þis wiis sad, his clathis all fra hym he lad, And to þe tormentoris of will he gafe þame, þat suld do hym till. þane one þe croice but howne þai strekyt, and band hym sone with cordis, as þai had byddyng. þane þe pupile þat saw þat thynge, þat ware wele nyne thowsand men, trowit in criste, and cane hym kene, and tuk baptisme thru þe prechinge, þat he mad þame of hewynlyk thinge. and amaunge oþir ane wes þar, þat throw hym tr[e]wit goddis lar, þat till egeas bruthir wes, and had to name stratocles, þat oure all oþir menyt þane þe gret payne of þat rychtwis man. bot Andro, þat þar hangyt, ay for þai lele men god can pray, and mad þam exortacione, to tholl bath pyne and passione. he sad thame, þat na thinge here wes, þat mycht be tholyt in to flesche, bot ewynly recompensacion mycht mak to þe retribucione of þe Ioy and gret delyte. þane all þe pupile passit tyt with gret noys till egeas In, sayand one hicht, þai suld it bryne, bot he andro fra þe tre lousit and mad fre; for sik techere as he wes þane, and sa racionable a mane suld nocht thole sic payne, bot er he fra þat croyce suld lousit be; “for þis is þe toþir day, þat hangand he has prechit ay þe rycht treutht and wil nocht cesss.” egeas þane, þat dowtand was þe puple wald his hows bryne for þat cause, and distroy hyme, hecht to þame þane, þat he suld loyse andro and mak hym fre; and þar-with come towart þe place, quhare þe apostill hangand was. and quhen androw saw hym nere, he sad to hyme: “quhat dois þu here? will þu trew ?et? þocht it be late, of hewine þu sal fynd opyne ?ete; and gyf in cryste þu will nocht trew, In wane þu cumys to me now; fore with lyff I sall nocht be of þis croice lousyt fre be þe. fore now I se myn kinge of mycht; here I sted ame in his sycht. bot of þe, sorow I haff [and] wa, to hard lestand pane þat hastis sa; þar-for sped þe, gyff þu may, trew lele treutht, put sic payn away, fore dred, quhene þu wald, þou ma nocht to state of grace þane be brocht.” þe tormentouris pressit þane til haf lousit þe haly man, bot fore ony thinge þai mycht do, þai cuth nocht atten?e hym to. þane com vthire syndry ma, þat pressit þame hym don to ta; bot þai mycht nocht tweche hym a laste, bot tynte þare trawel in to waste. þane cryit Andro with hey stewyn: “I pray þe, dere god of hewyne, þat of þis croyce thu thole nocht me with lyff done tane to be, þat hangyt her has dais twa. now, Ihesu cryste, here I þe pray to þe blyse þu wald tak me, and thole me nocht our-cumyne be of wardly Iuge, þat of self-wil þus trettis me forowt skill! fore, criste, þu art myn master dere, þat I luf maste bot ony were; and þat I ?arne oure althinge, to be and dwel in þi lovynge. for in þe and thru þe ame I It, at I ame, gud god; fore-thy resawe me, and tholl me nocht with þe lyf of þis croice to be brocht!” as he þis sad with clere stewyne, þar come a licht fra þe hewyne, as it a fyre-sclacht had bene, and vmlapyt hym sa clene, þat nane mycht fere þat gret lycht with ewene behald hym of þe sycht and quhen þe licht had bene þar þe space of half ane houre and mar, It disparit; and syne in haste þe apostil ?ald þe gaste to god, þat is in trynyte: to quham ay Ioy and honour be. amange vthir of þe towne In þat þlace stud a matrone þat wellfully quhite maryt wes with a senatour of þe place, þat maximilla had to name, and wes richt of nobil fame. and quhen scho saw þe haly man one þat mak de, schow com þane with hyr men in gret quantite, and lousit hym doun of þe tre, and with all reuerence and honour lad hym in þe sammyn sepulture, þat schow fore hyr-self had mad, and it enbawmyt but abad with aloe, myre and cense, and bawme of rettinge and defens. þan was egeas wondir wa, þat saw hym-self confundit sa, and thocht, þar-fore, he wald send to þe cesare, it til amend, a playnt, as fore commowne profyt, to wre leile men þat had no wyt, and namely agane þat matrone to put hyr to confusione, and al þai þat vele wylly was to þe apostil mare and les, In hope þat cesare suld sowne ger wengeance fore þis be done. bot here-one as he musand wes, and towarte his Innys can pass, rycht in þe myddis of þe strete þe fend, his master, can he met, quha enterit in hym rycht þare, and he þe gast ?ald but mare In hoppyne sycht. and quhen þat wes tald his bruthyre stratocles, he send his men, and bad þat þai of his bruthire þe cors suld lay ymange þai men [þat] war ded twyse, fore he be-cause of cowatice, pressumyt sik a man to sla for to wyne gud. and we call þai twyse ded, þat fra þis flesche departis, and syne neuir-þe-les to þat drery ded ar send, þat is ay now and neuir has end. þar-for, he sad, nocht wald he haf of his bruthyre faculte, for dowt þat hym suld smyt þe gilt of hym, þat sa gud a mane had spilt. In achaia þis done wes, In þe citte of patrase, quhare god workis fore hym but wer mony ferlis one maneris sere. and nocht þare-In anerly, bot oure al þe war[l]d, sekirly. quhen ony man is in to dred, ore ?et of hele, ore helpe has ned, and wile one sancte Androw cal In clene lyf, he helpis all; and quha-sa in deuocione has hym, or in affeccione, he wil helpe þam, quhen þai haf ned. and als in haly wryt I red, þat of his grawe, eftir lange þat he wes ded, swet manna sprange and oyle þare-with, as it war mele, with swet saweoure, þat parfite hele gaf till al þai þat come þare with ony seknes ore with sare. and quhen it sprange habundanly, men hald it as fore prophecy, þat þe ?ere eftir suld be In þat land of froyt plente. bot sic springynge cesis now, fore syne of men, as I trow; ane oþir cause ma be, fore-quhy þat translat[it] is his body till constantynople, quhare he sal rest, to day of dome sal be. ane bischope vmquhile, I herd say, religeouse lyf liffand ay, sancte Andrew in affecione had ay, and in deuocione oure all hawlouys þat euir ware, outare goddis modir dere; and als in custum he had ay, quhen he suld eythir do or say or spedful or helplyk thinge, ay to say in þe begynninge: “In worschipe of god almychty and of sancte Andro þus do I.” þe fals fend þane, our felone fay, had invy he liffit sa thankfully to god and mane; fore-þi enforcit he hym þane. and for to dissawe hym fellouny, and ger hym fal in lichery, and þat he mycht sa þat man wyne, and for to ger hym fal in syne, he transformyt hym in hy In forme of a fare lady, and come to þe bischope In, sayand, schou wald schryf hir of syne, and to sik man schryfyne be, þat till assol?e hyr had pousté, þat mycht na man, hyr thocht, sa wel do as he mowcht. þane answert he, and sad: “parde, I haf ministeris vndir me, to quham I haff gewine powere al schriftis halely till here; þare-for tak þe ane of þa, and til hym þi schrift þu ma!” þane sad schow: “parde, to na man will I schriffyne be bot anerly to ?ow, ore nocht schaw þat I haff in thocht.” þe bischope þan, as Innocent, þat misknew al hyr entent, sat done þar, and mad hym chifte In gud lasere to here hyr schrift. þare schow on kneys dewotly sat done and sad mekly: “for goddis sak I pray þe, þat þu wil haf mercy of me! fore I stabelaste in ?outhed, as ?e ma se, and ?e tak hed, and fosterit is delecatly. of kingis kyne ?et am I, þocht I þis symple wed has tane, and cumyne hiddir one allane fore my faddir of mekil mycht wald me haf marryit with a knycht, bot I wald nocht consent þare-to, for na thynge he mycht euire do; fore manis falowschipe haf I refoysit euir-mare halely, and to þe kynge of hewyne tan me, to lyf ay in virginite. bot he sa hale set his entent to weddinge to ger me consent, þat oþir worthit me do [h]is will, or halely my purpos spill, or thole torment gret and fell. fore[-þi] I thowcht I wald nocht dwell, bot stal away þis preuely; fore me ware leware wtrely be banyste fare owt of myn land, þane fore to brak to criste þe band, þat I hafe mad and paid ay of my lif to þe last day. and, fore ?our word is spred wid of halynes one ilke syd, I chesit ?ou to cum till, offerand in ?oure gentill will, þat ?e in ?oure gret pitte In sik distrese wald rew one me; for I can fynd place na-quhare, þat to me sa gaynand ware, as vndir ?our proteccione to luf in contemplacione, and warldly thingis to refuse, and hewinly thing sine to wse.” And quhen þe bischope þus tale to þe hend had hard hale, he beheld hyr Increly, and wes forferlyt grettumly þat in hyre suld assemblit be sic nobillay, ?outhed and bewte, and þat scho suld ?et, neuir-þe-lese, with castite restren?e hyr flesche, and oure all hyre wyss spekyn[g]e. þane mad he hyr answeringe: “be sikyr, douchtyr, and dred nocht! for he in quham þu set þi thocht, sall þi helpe and protectore be, sene þu til hym has gewine þe, and fore þis Ioy fal?eand, þu ay-lestand Ioy has chosine nov. and I, þocht I symple be, goddis servand, hechtis þe, þat þu sal hafe þi vphalding with honeste in al thinge In myn diocé, quhare þu will chese dwelling to mak nov. bot þis day with me þu sall ete eftyr trawel and þe hete.” þane sad scho: “lord, lat be! of sic thinge requere nocht me! þat mycht be hendringe to myn fame, and lattinge als to ?ore gud name; for men will lichtly spek ye Ill, þocht þai haf litill cause þare-till.” þane sad þe bischope til hyr sone: “of sic thinge ar þe nocht schone, for we sal nocht be ws ane twa conuerse for-owtine witting ma, þat sal al Il presumpcione exclud and all suspicione.” quhen þis wes sad, and mes done, samyn þai ?ed to met sone, and þe lord gert hyr be set ewene before hym at þe mete; syne þe lawe in þar degre war to met set, as þai suld be. bot ay þe bischope in arane beheld hyr bewte, and nocht fane, quhen his harte wes het within of fleschly luste, with hyr to syne. and as þe fend had persawynge þat þe bischope sic lykyne had in hyr farhed, þan gerte he In hyr appere þe mare bewte, till þat þe bischope had gret will his fellone lust to fulfill, waitand bot lasare quhen he mycht purchess oportunite. thane com a pylgrime sodanly to þe ?et, and fast can cry, for goddis sak entre askand; and fore he sped nocht, with his hand he knokit faste apon þe ?et, sayand, fayne he wald haf met before þe bischope, ore ellis nocht, fore þare-for had he þiddir socht. þane come þe portare in but hone, and to þe bischope sad rycht sone þat. quhen þe bischope herd, þat he askit met in sic degre, he askit þe lady quhat hyr thocht, gyf he suld haf entre or nocht. scho sad: “schere, me think resone þat ?e ask hym sum harde questione, þe quhilk gyf he can nocht vndo, þat þe entre be warnyt hym to; for, gyf hym wantis sic prudence, he suld nocht cum in ?our presence.” þe bischope thocht, and all þe lafe, þe sentence ganand þat scho gafe. þane speryt þai vpe and done, quha suld mak þis questione; bot þar wald no man vndertak sa sle a question for to mak. þe bischope sad: “lady, sene ?e of sle spekine has sutelte, with wisdome þare-to at ?ore wil, sendis ?e questione hym til!” þane sad scho: “sir, askis hym in hy of þis warld þe maste ferly, þat god in lytil space has wrocht.” and to þat man, quhen þis wes brocht, he mad answere but abad, þat þe maste merwale, þat god mad “Is in þe visage of þe mane, þat all are lyk, and ?et, nocht-þan, In ilke face In sum degre, men fyndis diuersyte of almen þat euir has bene sen þe warld was, forout wene. And in þe face þe wittis all of þe cors are stedyt, gret &amp; smal.” and quhen þis ansuere wes mad till al þat in þe hall abade, cuth na man fynd till amend þe answer, þat wes to þam send. ?et sad þe lady: “bot I wyll ane vthyre questione send hym till, quhare-In we ma assay his wit; and gyf he will answere It, he is worthy till haf entre. þare-fore sperys at hym, gyf he can say, quhare þe erd hyest Is.” and quhen þe pilgram had herd þis, he sad: “þe corse of dere Ihesu In hewyne empyre is heyest nov, þat sammyne is bath god and man In a persone; sa mane we þane trew, þat þe erde in his persone Is in þe hyeste regione.” þane he þat mediatoure had bene, and hard þis answere all bedene, recordyt it to þe bischope all as he harde, bath gret &amp; smal. þane all þat in þe hall were, llowit þe pilgrame answere, and sad, worthy ware þat he to þe hall suld welcum be. bot þe lady ?et sad: “nay, anis ?et we wil assay, and þe thred tyme al-þire-beste, and wit gyf he doucht to be geste; fore proponyt till hym sal be a thinge of gret diffyculte, and myrke, and hard fore to say, gyf his wit gud be til assay; and gywe he cane vndo þat worde, he may wele syt at ?oure awne burde. þare-fore spere at hym, quhat space is ewyne fra þe ?erde vpe to þe hewyne?” þe portare þane þis demand mad to þe pilgrame, quha but abade sad to hyme agane: “þu ga til hyre þat cane þis demand ma, and spere at hyre grathly; for schow wat It bettyr þane I; fore schow met It, quhen scho fell of þe hey hevine done to hell; and fore þat I in hell neuir wes, I cane nocht grathly tel þe space. and say þis bischope als, þat schow þat sic demand has mad me to, Is þe fende in wemanis schape, hyme with fandinge til vmlape.” þe portare, þat hard hym sa say, come till þe hall but delay, haffand wondir with rednes, [&amp;] tald þis til all þat þare wes, quhare-of þai had gret ferly. bot þe fend wes away in hy, sonare na ony man cuth thynke, and lewit þe place full of stinke. þe bischope þane hymself blamyt, þat wes in poynte to hawe ben schamyt, quhene he consentit fore to syne, and fore þat cause þe fend socht hym. þane he repentyt hym in hy of his trespace and his foly, and gret with his ewyne rycht sare, and bad þe portare pase but mare to bringe þe pilgram. bot he þane away wes went fra sicht of mane. þe bischope gert þe puple call, and word be wourd sad to þa all, how þat þe fend come till his In In wemanis schape, to ger hym syne, and commawndit þam fore to pray fore hyme, als wakk and fast þe day, til god of his debonare will one sum manere wald schau þam til, quha-euire wes þe pylgram, þat sa saffyt hym fra his felone fa. þane til hym-self þat nycht but bad In visione wes warning mad, þat sancte Andro, to god rycht dere, “as a pylgrame apperyt here, to kepe þe fra þe fend, þat, na he, had wikitly confundyt þe.” and þe bischope fra þat tym, ay to sancte Andrew nycht and day, wes mare dewote ine al thinge of sancte Androw in þe lowynge, to quham wyrschipe and honour be of alkyne men in al degre! ?et men mycht say mekile thinge of sancte Andrew in lowinge; bot, fore I am alde and swere, I will say no mare of hym here. bot lowis hym gretly, for he wes our al þe lave of maste meknes, and wes þe fyrste man of þam al, þat we appostil now can call, þat chosyne ware with criste to be, all his derreste and mast priwe. and syne sanct petir, his awn broþir, he broucht to criste before al vthyre, and syne deit apone þe tre, as In It deit his master fre. þar-for he suld haf honowringe, þat sa thankful til hevynis kinge was fyrste and laste, and traste is now to bruk þat blyse with dere Ihesu, þat ay sal leste but ony end, to þe quhilk blyse he vs al send! IV.—JACOBUS. Of þe appostil syne sanct Jame I wil tell, þat had thrynfald nam: and the fyrste name þat he hade, is þe sone of ?ebedee. syne to þat we[s] þe todyre, at he wes callit Ionnis bruthyr. and þe thryd þat he bar, wes callyt quhill James þe mare. þis James, sone of ?ebedee, of quham here spek wil we, eftir cristis ascencione passit prechand fra tovne to towne thru samary and Iudea; and eftyr þat, þe wa can ta to span?e, of goddis dere biddinge, þat puple to cristyne treutht to brynge. and quhen þat he wes cumyne þar, and prechit had ful ?arne wid-quhar, þai war sa hard in hart, sa thra, þat nere he wane nan of þa, ovtane þat vith gret pyne he purchasit discipulis nyne; of quhilkis leffit he þar twa, conqueste of sawlis fore to ma; and sewine of þam he with hym tuk, and went agane, sa sais þe buk, In Iuda, and prechit þare to þam vntrowand cristis lare. and in þat land a man þar wes, þat to name had hermogines, þat had delyt in devilry, and delte þar with so[r]cery, and be sic craft full oft his will þe fals fend he gert fulfyl. and he with hym had a prentese, þat in þat craft wes wel wyss, and had phylet to his name. bot quhen he hard þat sancte Iame prechit, and callit wes wyss, he send til hym his prentyss, with farices, þat þai here mycht, how his prentice of his slicht suld sone oure-com sancte Iames þare In þe presence of mony mare, and ger þame trew, þat his prechinge wes bot falset and fen?et thinge. þat phylet with his company went to Iames in gret hy, and fandyt thru sle argument fore till eschow of his entent. bot þane before al men þat ware, þe appostil mad hym sik answere, þat he had nocht to say hym till, bot as ourcumyne held hym still. and for to co[n]fereme and strinth his lar, myraculis gret he wrocht þat war, In sicht of hym and mony ma. and he agane but mare cane ga til his master, &amp; mad lowinge of sancte Iames and his prechinge; and at hym-self had sene hym do myraculis fare, he tald hym to; and sad to hym, þare-for, þat he to sancte Iame discipil wald be, and til [his] mayster consale gaf to do sa and hymself sawe. þane wes hermogines rycht angry, and wrocht sa thru sorcery, þat stil before hym stud philet, and mycht ster noder hand na fete, and sad: “perfay, now sal we se, gyf þat þi Iames lousis þe!” thane phylet send a man sone, and tald þe appostil quhat is done, and quhow his master be his slicht had rewit hym steringe &amp; mycht. and he agane with þat man send, phylet to comfort and to mend, his sudare, and bad tak It, and say sic wordis of þe wryt: “god rasis þame, þat strekine ar done to þe ?erd, curand þa er, and þame, þat ar in feteris stad, he lousis oft and makis glad.” and quhen þe sudar wes lad one phylet, þat sic wordis sad, he wes lousit bath fut and hand, all quyt of þe fendis band; and at his master hethinge mad, and went to Iames but abad. hermogynes þan wes wrath, and callit fendis til hym ful rath, and commavndit þam but delay till sancte Iames til hald þe way, and brynge hym to hym with philet, bundyne bath hand and fet, þat he of þam mycht tak vengeance, þat his disciple, be sic chance, suld nocht preswme to scorne [hym] mar. with þat þe fendis furth can fare a-beowe quhare Iames can repar, ?ouland and cryand in þe ayre: “Iames, goddis apostole dere, haf reutht of ws, þat panys here, bynd ws in hell before þat we In sik paynis war wont to be!” and he þan [til] þam sad in hy: “quhy come ?e þis one me to cry?” sad þai: “hermagines þus, to brynge þe hyme and philet, send vs; and, as we for þat cause com her, of god þe angel brycht and clere band vs with chen?eis fel &amp; sar, and þus gert ws ?ele and rare.” þane Iames to þe fendis sad: “þe angel, þat þai bandis lad one ?ow, he louse ?ou! &amp; but mar, til hym þat send ?ow, sone ?e far, and bundyn faste to me hym bring; bot hurt hym nocht be ony thynge!” þane went þai till hermogines, and tuk hym, þat þan bundyn was, his handis bundyne sekyrly behynd his bak; and sa in hy to þe appostil þai brocht hym, vnhurt oþir in lith ore lyme, plen?eand ful faste on hym, þat he before þar tyme, gert þam brint be. for-þi to Iames cane þai pray þat he wald thole þam but delay, þat þai mycht vengeance on hym tak, bath fore his and fore þar sak. þane sad Iames: “quhy wil ?e now tak phylet and reweng ?ow?” þai sad: “na mycht haff we to grewe þe thing, at twechis þe; na nocht a nemot, quhare þat þu restis þi corse, þu sall trew.” þane sad þe appostil to fylet: “þat þu kene clergy, I will ?ete, þat criste, oure mastere, can vs kene gud fore ewil to ?ald almene; þar-for hym þat band þe sa, þu louse, and lat hym frely ga!” and quhene hermogines wes fre, to ga quhare-euir hym lest to be, he wes all eschemet þane. bot þis gat sad þe haly mane: “quhare-euir þu wil, frely þu fare; for it is nocht myn maister lare, þat ony mane conuertit be distren?eit, bot of his wil fre.” þane sad hermogines in hy: “of fendis I kene þe fellouny, þat, or I hame cum, sal sla me, bot I helpyt be throw þe.” sancte Iames þane gaf hym þe wand, þat he wes wonte bere in his hand, and þar-with held furth his gate til his house. and þan fut-hate of his fals crafte þe bukis all he brocht sancte Iames, gret &amp; smal, and prayt hym to bryne þam sone. “na,” said he, “for þat I schone þe rek of þame suld noyus be. þar-for, þu caste þam in þe se!” and, as he bad hym, he had don and com agane to Iames sone, and in his handis hynt his fete, sayand to hym þis, &amp; can gret: “safare of sawlis, ta me sone, for-thinkand þat I haf mysdone, a-ganys þe hafand invy, or ?et bakbytyne fellonly!” til hym þan sancte Iames prechit, and crystis law sa sadly techit, and sa parfyte mad hym one ane, þat he wroucht vertuiss mony ane. and fra þe Iowis sa had sene hermogines conuertit clene, þai war enflammyt all of fyre, and til hym sad in gret Ire: “Il mane, for schame, þe byrd wel sone to preche hym þat one croice wes don!” þane prowit he þame be gud resone, þat spedful wes sic passione, as criste one croice to be done, &amp; It ay prowyt be haly wryte. þar-for, þat ?er þat Abiathar wes byschope, þat of þis wes war, and had dred þat þe folk suld be conuertit al þar-for; and he þe folk thru Ire steryt sa, þat þai a rud rape thru Ire can ta, and band a-bowte sancte Iames [h]alse In þar fellouny, þat wes fals, and to herrod, þar kyng, drew hym, þat wes worthine þe devilis lyme; for he gaf sentence sone, þat he for his gylt suld hedyt be. þane þai drew hym to þe stad, quhare þai suld hym vnhed. a mane þat had þe parlesy, In þe hey gat lay þame by, criyand one sancte Iames with he stewyn, þat, fore þe luf of god of hewyn, of his seknes he wald hym heile. and Iames þan can til hym mele: “In-to þe name of criste Ihesu, fore quhais cause I am led now but cause til vnhedyt be, In till his name I commawnd þe, þat hale and fer in to þis oure þou ryse, and blyse þi creatoure!” pane he rase hale and fer rycht þar, and ?ald lowinge to god but mare. and, with þe rape he þat led goddis appostil to þe stad, þat had to name Iosyas, quhen he had sene þat in þat place, he fel done to sancte Iames fet, and askit pardone with wordis swet, and þat he cristine mycht be mad. abiathar þane but abad gert hym be tane, and sad: “bot þu wary þe name of criste Ihesu, with his appostil þu sal be vnheidyt in dispyte of þe.” þane sad Iosyas till hym: “þu be varyt and þi goddis now, and cristis name blissit be thru all þe world in al degre!” abyathar þane for hethynge with stanys gert men his mouth dinge, wrat til herrod, and leve had to stryk his neke in twa but bad. and quhen sancte Iames and he suld to-gyddyr vnhedyt be, fra þe baser sancte Iames gat a pot with vatter, and with þat he baptisit Iosyas sowne. and þane, eftyr þis wes done, þai wer vnhedit but abad, and to god sa marteris made. his printes com syne in hy be nycht, and stal away þe body for dowte of Iowis, and fut-hat In Ioy þai lad it in a bate, and wyne þar-In with it but were for-owt maste, atye, or stere, commendand þam to goddis will, to quhat land he wald send þam till, þat þai mycht mak his sepultore eftyr þar powar with honour. and þai aryvyt with þat relik of span?e, in-to þe kynrik, quhare of þat land þe quen can ma dwellinge, callit to nam lupa, þat is als mykil fore to say, as a wolfe, þat is felone ay. and þat name gaynyt hyr til, for scho wes schrewis, feloun &amp; Il. þe corse of þe bat þai haf tane, and lad it done one a stane; and þe stane, quhen he lad was þer, wex nesch as it wax war, and gaf sic sted to þat body, as It a grave had bene, in hy. for þat, al þat cumys þar, ma se his fasone les &amp; mar. þane his sad discipulis passit one to þe quene, and sad hyr sone: “lo, Ihesu criste of his fre will his disciple has send ?ov till; and til he quek was, þou wald nocht beleve, sa hard wes þi thocht, þar-for, god send hym to þe ded, þat þu ma ?ete þi myss remed;” and tald hyr, alse, of goddis wil how he but helpe wes brocht hir till. þar-for, þai askyt hyr a sted, to grawe hym þat þai brocht sa dede. and quhen scho sa hard þis thinge, scho bad þame gange &amp; sek þe kinge, and of þar lykine get his will, and þan agane com sone hir till. bot þis scho sad in þe entent, þat þai suld have bene quyt schent, for þat he lange wes ay fell to crystis folk and rycht cruel; for he gert tak þame al þan sone, and gert in presone þam be done. bot fra þat he to met wes gane, ane angel com, þat clerly schane, and þe pressone opnyt in hy, and let þame pas away frely. bot quhen þe kinge herd þat thinge, he gert fele knychtis in a lynge pryk efter þame in al þar mayne, to brynge hym þame tyt agane. and on a bryge, as þai can ryd our a wattyr, depe and wyd, þe bryge brak, and þar dronyt all, þat mad þe chas, gret &amp; smal. and quhen þat to þe kyng wes tald, þocht he was bath fel and bawld, ?et hym fore-thocht his mys-dede, and for þai lele men send gud sped, and prayt þam to cum hym till, and he suld grant þam all þar wil. þane þai agane com to þe kinge, and till hym mad sik sermonynge, quhare-thru conuertit son wes he, and al þe folk of þat cunttre. qw[h]en quene lupa herd þis tale, In hart scho had sa mekil bale, þat to þai discipulis þe kynge had granttit sa sone þar askine. nocht-þane scho callyt þam hyr till, and bad þame gange to syk a hill, and tak twa of hyr oxyne þare, and ?oke þam in a wane but mare, and lay þar master cors þar-In, “and folow þai bese, till þai blyne of þar awne wil, &amp; þar ma ?e mak hym a place for euir to be.” bot þat scho sad in-to dissate, for scho had bulis wilde and tate, þat scho nocht trewit mycht ?akkit be In carte, na wane, be ony degre; and, gyf It hapnyt þat þai var ?okit, suld ryne away, and brak þe wane in pecis smale, and [cast] þe corse to ?erde with-all and sla þame þat ?ede þar by; scho wes sa ful of fellouny. bot aganis god is wisdum nane. for-þi þe lele men, ore þa fane, thinkand na ewil, vent to þe hill, quhare a fel dragon com þam till, blawand fel fyre one þam in hy, and ruschit one þame fellounly; bot þai þe croice before þam set, and he bristit but langar lat. and als to þa fel bugilis eke, þai schawit þe corse, &amp; þai vorth mek. and þai discipulis but afray brocht to þe cors, quhare at It lay, þe oxine to þe wane mekly, as þai had bene dantyt ky, and with þe stane, rycht as It lay, In þe wane lad [it] but effray. and þe bulis, or þa fane, drew þe sammyn cors &amp; stane In to þe myddis þe p[a]lace, quhare quene lupe dwelland ves, at fra þis merwale sene [scho] had, scho was abaysit, and but abad scho gafe It lowinge, &amp; baptisym tuk þar. and hyr palace, hecht &amp; square, to sancte Iames but abad scho gaf, and It a kirk mad, and dowit It with renttis fare, quhare mony now makis repare. for lele men of al kirsine led sekis þat cors, as we red, for heile of body and of sawle, rycht as þai do petir and paule. fore rome and galise, as I trew, ar neste Ierusalem now placis of maste deuocione and of synnis remissione. þat god vs grant of his gret grace, and of repentance til haf space, out of þis warld þat we ma twene but schame, det, or dedly syne. of ferlis sere, þat god has wrocht, and ?et for to do cesis nocht for þis appostil, here or alquhare, for to record sum resone war, bot I to tel þame al am swer. þar-for, I spek [nocht] of þam her; bot þai þat has hym socht, sal tell of syndry merwaalis, þat to þam fell, and þat þai haf sere [men] hard say, quhat þam be-tyd has in his way. for gyf men wald record al þai, a mekil buk suld þai þam may; and sik gret thingis for to wryt, eld lattis me to haf delyt. for-þi of þis wark end I mak, þat I haf done fore Iames sak, and prays hym parcheryte, þat he wald myne protector be, sa þat I be nocht refusyt, quhen I sal be for syne accusyt; bot helpe, þat I ma haf þan part in hewyne with rychtys men, þat we al to god sic ma be, þat we ma part haf of þat gle. V.—JOHANNES. To spek of þe thred nov me liste, þat is, of Iohn þe ewangeliste. for Iohne vndone is goddis grace. for foure prewilege hym gewyn wes: ane, fore god luffyt hym mare þane al þe lafe, þat with hym ware, and scheu hym mar hamlynes; and þe to-dyr prewilege wes, þat criste hym chesit fore to be but smyt of flesche in chastite; þe thyrd, þat god gaf hym wittinge atoure athire of prewe thinge; and þe ferd prewilege mycht be, þat quhen criste hangit one þe tre, his modyr þat he luffit maste, be-taucht hym, ar he ?ald þe gaste. thys Iohne, þat had þe happy name, wes ful brothir to mare sancte Iame. þare faddir hecht ?ebedee, and þar modyr wedit he, mary, cristis aunt, les no mare, and þe ?ungaste þat anna bare. and þis Iohne, þat I spak of fyrste, þat appostil wes &amp; ewangeliste, quhen al þe appostulys scalit var In syndry landis wyd-quhare eftir þe feste of vitsonday, In asya Iohne held his way, and prechit faste þar or he fane, and fowndyt kirkis mony ane. for-þi domiciane, [þe] fell emprioure, quhen he hard tel, how sancte Iohn þar prechit þane, and mony to cristis lare wane, he gert bringe hym til hym sone and in a mekile towne be done ful of brynand ol?e. but he come of It hale but hurt, al fre In till althinge, rycht as he wes, for-owt ony hurt of flesche, and prechit furth ay goddis word, þat he had plentuisly in hurd. and quhene þis fel domiciane saw to preche he na fane, he banyste hym of þe lande In till ane Ile, wes nere hand, quhare he þe ypocolipss mad, and þat Ile patmos to nam had. bot domiciane, fel and fere, for his fellouny wes slane þat ?ere, and þe senaturis a-gane can call þe sentence, þat he gefine had all. þan a-gane wes sancte Iohn brocht in honore, quhen ded wes þe emprioure, to þe citte of effesy, quhare all þe puple in-to hy sad he wes rycht welcum hame, þat þar of god com in þe name. Ande as he entrit in þe towne, he saw a cors to bere mad bone, þat ser men in gret effere war bownand furth It to enter, þe quhilk, till sc[h]o wes lifand, ?arnyt his hame-com in þe land, þat hatine wes deme drusiane, þat lufit hym wel. and mony ane of hir kine, wiffis and barnys, folowit hyr, makand harmys, and sad: “Iohne, lo, here drusiane, þat ded has of þis lyf tane, þat quhylum gretly luffit þe, vith beyre nov to enterrit be, and to þi biddinge ay wes bowne, and fed vs al in-to þis tovne, and ?arnyt ay þi hame-cumyn[g]e gretly a-beoufe althinge, sayand ay: ‘sal I hym se?’ and, þu nov cumyne, ma nocht se þe!” þane bad he set done in hy þe bere and louse þe body, sayand: “myn lord Ihesu criste rase þe! and gange hame sone, &amp; grath to me þe fud, as þu wes wont to do!” þane at his biddinge swyth rase scho, and did son syne, as þe appostil bad; wittand na wa, bot as scho had vaknyt of slepe, quhare scho lay. þane apone þe todir day a phylosyphere of gret renowne, þat cratone hecht, gert al be bon, to schau þam in quhat-kine wyse þire warldis guddis ar to dyspice, and þat na man suld haf likyne to haf riches or ony thinge. for-þi twa breþir, þat ?unge ware, þare heritage sald rycht þare, and with þe price bocht costly stanis, and rycht þare brak þam al atanis, as cratone þam þe sermon mad. and sancte Iohne, þat þan erand had ner by, and her[d] quhat wes done, cratone he callit for-þi sone, and scheu hym be skillis thre, þat his lar suld condampynt be. þane firste, thocht man sic lar vald luf, ?et god of hewine sic lare vald reprof. þe todir, for sic lewynge of vice is nocht clengit þe thinge; þare-for, vane thinge Is It I-wis, as þe medicine þat takine is, quhare-thru þe seknes na remed ma haf, bot hastis to þe dede. þe thryd, for nedful dispysinge Is quhene man his propre thynge for goddis sak gyffis powre men, as he to [þe] ?unge man cane kene In þe ewangel, sayand, þat he ?arnyt parfyt man for to be, þat he suld sell [al] þat he had, and gyf It pouere men but a-bad. nocht-þane of riches þe haffynge Is nocht Ill, bot þe Ill spendinge. þan cratone sad: “gyf þi god be suthfaste mayster, as þou sais me, þat wald þat men mad sic varinge as for almus to sel þare thinge, ger þu ?one gold and stanis be refourmyt in þar firste degre, In lovinge of þi goddis name, þat I of men did for þe fame!” sancte Iohne þan but ony mare of gold and stanis, þat lay þare, tuk vpe þe pecis small, and gerte sovnd to-gyddir all, [and] be his prayere þar fut-hate reformyt þam to þe fyrste state. þane cratone &amp; þe ?ounge men twa þat gold and stanis vpe can ta, and sald to gyfe to powre men, and criste and his law can kene. Thane twa ?ounge men in þat place stud, and saw how þis don was, sald al þe thinge þat þai had, and gafe þe þrice but ony bad to pur men, &amp; mad þare dwellinge with sancte Iohne to here his prechinge. It hapnyt syne þir ?unge men twa vith Iohne, þare master, for to ga, and saw quhyle men þat had bene þare ser[v]andis cled in clathis schene, and skantly had Ilkane of þa a singill clath, fore-owtine ma. þane begouth þai soroful to be. and fra sancte Iohne þat can se, small stanis of þe sand he gadderit vpe in-to his hand, and turnyt þam in gemmys schene and in gold fyne and clene, and bad þai twa men to him bringe sle men of crafte, þat knew þat thynge. and sa, but mare, on went þai twa, sik men sekand to and fra sewine dais but suiornynge. and crafty men þan can þai brynge, þat, quhen þai had þe gemmys sene, and þe gold, þat ves fyne and clene, sad, þat nane of þame before had sene þe preciuse tresore of fyne gold &amp; of stanis dere. þane sad he to þai twa: “cum here, and with þis gud by agane all þat ere ?e sald, bath gret &amp; small; for hewynly reward tynt haf ?e. bot florysand a quhile ?e be, þat ?e ma eftirwart falow; and in riches habund ?e now, þat ?e but end beggeris be!” þane a-gayne riches arguit he, and sex cause schavit quhy þat þai men war þan vnhappy, þat sa set þar appetyte In Riches to hafe delyte. and þe fyrste skil to preve It he tuk vt of haly vryte, of þat velfull gret gluttone, þat varldis velth had in fusione, and of la?are, þat met grawe of his medynge, bot nan hym gafe. þe todir is, þat all þat ware or In þis varld þat [ar], cumys bare, and but riches passis away, quhen ded of þame wil ma his pray. þe thryd is, þat al creatur to be commone settis þare cur, as sone, mone, sternis al smal, presis þam to serwe til all, and rane als, and þe self ayr clere, sa suld men do til þai ar here, al þat þai haf mak commone thinge of mysterful in till helpynge. þe ferd is fortone, þat wil say þat riche man is thril alway to twa: þe tane, is riches þat he gadderis with gredines, and servis It, bot It nocht sa hym; and sa is he fendis lyme; for he þat mony heppis ay, Is seruand þare-to nycht and day. þe fyfte is, sa gret besynes he has for to get riches, and besy thocht of þe kepynge, and gret dut of þe tynynge. þe sexit scath is, for riches ay are cause of tynsale nycht &amp; day; fore riches, prowd and fell, þai rekis nocht of þe saule hele, na ?et þe self fend dredis he nocht, þat one riches settis his thocht, na duttis nocht þar-thru to tyne þe Ioy, þat ma neuir haf fyne. as sancte Iohne disputand wes one þis maner agane riches, men brocht þe cors of a ?ounge man to be grawine, þat before þane thretty dais had veddit bene; for-quhy þat vedo can hym mene, and his modir and frendis sere for hym gret, and mad Il chere. and, in entent þare bale to bete, þai fel dewot to sancte Ionis fet, and prayt hym, rycht as he gert drusiane resuscit be, þat he wald, one þe sammyn manere, raise [hym], þat lay [ap-]one þat beyre, In name of god. &amp; þare-with he gret Increly fore pure pitte, and sa to god prayt for þat man, þat he fra ded to lyfe hym wan, and commawndit, quhen þis wes done, to þa twa ?onge men to tel sone, þat for-thocht be-cause þat þai had sald þar gud sa clene away, þocht þai It þane recouerit had, quhat payne in hel þam a-bad, and quhatk[i]ne Ioy þat þai had tynte. and he tald þane, or euir he stynte, of paradyse þe Ioy parfyt, and þe gret blyss and þe delyt; and of paynis hard and fell, he tald þam, þat he schaw in hell, and [sad]: “wrechis, mend ?ow ?eit! for ?our gud angel I saw gret, and þe feyndis rycht blyth &amp; glad, for ?e twa vnhappy tynte had far palacis þat sal leste euirmare, schenand with gemmys oure-al-quhare, and full of Ioy and of delyte.” and syne aucht paynis tald he tyte, þat grathit ar in hell fore men, þat In þis lyf wil nocht god kene: fellone wormys, þat is to say, and thike myrknes lestand ay, and scurgis scharpe, &amp; cald to-gyddir, þat makis wrechis ful chel to diddir, and broland fyre, quhare þai sal dwel, and sycht of fendis, fers and fell, and schame of synnis, þat ma nocht amendit be, and dole of thocht. þane he, þat wes resuscit sa, and þe todir discipulis twa to Iohnnis fet fel don in hy, prayand þat þai mycht wyn mercy. þan þe appostil sad þame to: “thretty dais ?e penance do, prayand god, oure helpe þat is, þat þis gold and þir preciuse stanis to þare firste mater ma be brocht!” and, as he bad, quhen þai had wrocht, he sad: “tak þir, &amp; with þame ga to þe place ?e brocht þam fra!” and þai went furth in ful gud vyl, and al his bydynge can fulfill. and gold and stanis in þat houre var turnyt in þare ane nature; and þai twa vane agane but bad al þe vertu, þat þai fyrst had. qw[h]ene Iohne had prechit to &amp; fra In to þe land of asya, al þa þat mad sacrifice til mawmentis, as folk vnwyse, Ine þe puple [raisit] seduccione a-gane sancte Iohne, but resone, [and] to þe tempil of dyane drew hym rudly, ore þai fane, for to stren?e hym to sacrify. bot he amesit þam in hy, proponand þam þat distinctiue to lat þame with hym for to stryfe, þat oþire þai, to dame dyane prayand, suld cristis kirk onane ger don thru hyr cassine be, and [he] but mare of his wil fre til ydolis suld sacrify; or he þe tempil suld in hy of dame diane gere Ryve done of criste thru Invocacione, þane þai in criste [suld] trew &amp; [in] his lare. þar-to þe maste part þat wes þare, consentit, and gert remow all ovt of þe tempil, gret &amp; smal. þane sancte Iohne mad his vrisone to god in gud deuocione, and sodanly to erd can fall þe tempil &amp; þe Idolis all, and of deme dyane þe fygure ware brokine smal but recowere. [O]f þar ydolis þe bischope, aristodemus, þat wes ?ape, raisit a gret sedicione In þe puple of þat towne, sa þat þai drew to partyse þare, Ilkane vthir til sla al ?are. þan sad Iohne til aristodeme: “sa þu wil þis folk mak quem, sa me quhat þou wil I do, and I sal sone consent þar-to.” he sad: “gyf þou wil I trew In þi god, I wil þat þu drinke þe venome I sal þe gyfe; and [gyf] þat þar-eftir [þu] ma lyf but hourte or schath in þe, I sal treu þi god suthfaste be.” sad sancte Iohne: “þat do wil I.” aristodemus þan in hy sad: “I wil þu se twa ded of þe venome þu sal ta, þat þu þe mare abasit be, þat þai de þat þou ma se.” aristodemus went vith þat to þe proconsul, quhare at he sat, and twa þat suld hedit be fore þar trespace, bocht he, and before al þam of þe towne, he gert þame drynk dedly poysone, and þai sone but ony mare fel ded done in þat place þare. sancte Iohne ?et but abaysitnes þe saymne drink tuk neuir-þe-les, and croysit It, &amp; drank al oute but rednes with blith wlte. þane al þe folk, þat saw þat sycht, be-gud to lofe god of mycht. bot aristodeme sad in hy: “In sum parte ?et dout haf I; bot gyf þu ma in-to þis sted rase þir twa men fra ded, fore-owte dowt þan sal I trew In þat god, þou prechis now.” sancte Iohne tuk of þan his kirtill, and to þe vntreufull gawe it till. sad he: “quhat amowis þe þe kyrtil fore to gyf to me?” quod he: “to þat entent, þat þu of þi mystreutht haf scham now.” þan Aristodemus cane say: “quhat! venis þu þi kirtil ma ger me of fors in þi goddis trev?” þane sad sancte John: “ga furth nov, and vith myn kirtil but delay hele ?one ded men, &amp; þus say: ‘cristis appostil send me now In his name to resuscit ?ou.’” and quhen aristodeme had done, þai rudly sone did Ionys biddinge, rase; and þe proconsul, þat wes ?ape, and of þare lawis þe bischope, trowit in criste, &amp; al þer kyne Thru baptisme forsuk þar syne, and In worschipe of sancte Iohn mad a fare kirke but abad. for he conuertyt had nerhand al hale þe puple of þat land. þan mad he byschoppis ay-quhare, to strinth and vpehald goddis lare, and min[i]stris of syndry state, till enforme þe puple, how-gate þai suld varly kepe þam fra syn, and thru gud ded syne hewyn wyne. AMange al vthir of þat land, a fare ?ounge man sancte Iohn fand, þe quhilk, þocht he wes fellone, he wane to god thru his sermone; and to a bischope hym betaucht, to trete hym wele fore all his maucht; for of depose in to þe name he lefit hym with hym, to fle blame. þe bischope tretyt hym for-þi, as he his son var, tendirly. bot fra he to rype elde wane he lefit þe bischope, &amp; vent þan to sterk thefis, &amp; but abad þare master man þai sone hym mad. syne eftir, quhar þe bischope wes, hapnyt sancte Iohne to cum on case, and bad hym þe depose furth bryng, þat he lefit in his kepynge. þe [bischope] wes abaysit þane, as veinand þat þe haly man had askit hym sum money, as In depose þat with hym lay. bot sancte Iohne þat k[n]ew his thocht, sad: “sik depose ask I þe nocht, bot þe ?ounge man I ask þe, þat, as depose, þou tuk fra me.” þe bischope sad: “faddir dere, as In sawle he is ded but were, and with theffis in sik a hyll as prince is dwelland to do Ill.” and quhene þe appostil herd hym say þat þe ?onge man wes sa away, he rafe his clathis &amp; befte his face, and to þe bischope sad: “allace! I wend til haf wel done þane, quhen I betaucht þe þat mane!” a horse þan gat he til hym ?are, and he lape one forowtyn mare, and to þat hyll In gret hy prekit, &amp; onabasytly. and quhen þat ?ounge man saw þat he come prekand in sic degre, he ves schamyt, &amp; ves schone, and one his horse gat alsone, and fled. bot sancte Iohne fo[r]?etand elde, prekyt faste eftyr, &amp; hym behelde, cryand hey: “swet sone dere, fle nocht, bot byd, þi faddir here ane ald man, vnermyt now, þat mon ?eld resone, wele þou trew, to criste for þi saule; &amp; ?et I, to de for þe, is al redy, as criste did, al oure myse to mend. for-þi turne þe, fore god me send to wyne þe, þat þou be nocht tynte!” þane he, þat fled fyrste, can stynt, and þane sa fore-thocht his mysded, þat he gret sar for his mysded, and fel done to sancte Iohnnys fete, and vith his teris can þame vete, and þam and handis kyssit swa, In hope þat he suld pardone ta. sancte Iohne to his reutht tent can tak, and for hym bath can fast &amp; wak, and prayt for hym, til he wes restoryt wele to goddis grace. As recordis Iohne cassiane, a ?ounge man quhile a fule had tan, quhilk we ane partryk cal, and to sancte Iohne com þare-vith-al, and gaf It, as in dingnite. and blithly it resawit he, and softly vith his handis twa It handlyt, &amp; þ[a]r-of [play] cane ma. þe ?unge man saw þat he plait vith þat foule, &amp; til vthire sad: “be-hald ?one ald, &amp; se how ?arne he plais vith ?one foule, as a barne!” þat quhen sancte Iohne persavit had, thru spyryt þat hym þe schauyn mad, he þat ?ung man askit but mare, quhat It ves in hand he bare. “It is myn bow, I tel ?u to,” quod he. “quhat sal ?u vith it do?” “and þe foulis þare-vith I sla, and lytil bestis vthir ma.” sad sancte Johne: “þu lat me se in quhat maner þat suld be!” þe ?unge man þan his bov bent syne, and vith his hand þare-vith can lyne. sancte Iohne þan a quhyle ves stil, þane spake na thinge þe ?ung man til; and þar-for he [h]is bow vnbent. þane sad sancte Iohne: “tel þi entent, quhy þu vnbent þi bow sa sone!” “bot,” he quod, “I sa had done, It suld hafe bene son out of pyth to schot ony takil vith.” þane sancte Iohne ansuerit þer-til: “sa do I for þe sammyn skyll; for manis brokilnes ma nocht of contemplacion haf thocht bot sum disport Ithandly, na It suld be quhile wery, as of þi bow þou sais me, gyf þat It bent suld lange tym be; for þocht þe eyrne fle heyeste, and þe sone seis clerlyaste, ?et mon of fors he cum done to þe law ?erd, &amp; þer suiorne, rycht sa manis deuocione, þat quhile fra contemplacione Is drawyne, sal þe scharpar be, and þe devotare, quhen þat he eftsonis dresss hym to pray; for temporale thing lestis nocht ay.” Þane quhen sancte Iohne ves of elde, þat he mycht nocht hym-selvyne velde, and duelland ves in effecy, and for selfe eld ves sa wery, þat vnhes vith þe helpe of twa he mycht quhyle to þe kirke ga, na he but pause mycht no mare say, bot þire twa wordis he sad ay: “my sonis, I pray ?ou hartfully, þat ?e luf enterchangeabily.” and þis sa of[t]-tyme he can say, þat his discipulis one ane day prayt hym to tel [þam] quhy he sad þa vordis ythanly. he answert: “for god sa tacht. kepe þam, þare-fore, at all [?our] macht, and It sall suffice wel ?ou to, In þis gyf ?e his biddynge do.” and a[l]s tellis elynandus of sancte Johnnis varkis, sayand þus, quhene he suld þe ewangel wryte, quhare-in þat he had gret delyte, as In to custum he had ay to gere þe puple faste [&amp;] pray, þat It suld t[h]ankful to god be, and helpe to saulis fore his pitte, a[l]s he prayt fore þat place, quhare-in to wryt Is custum ves, þat quhat man þat sat in It to red or se þat haly wryte, þat he suld thole þer-in na pane of noyus vyndis, na of rane. and ?ete elimentis ay þat custome kepis to þis day. and quhene sancte Iohn had luffit here fullely fourscore and sextene ?ere, quhen þat þe traiane ves emperoure, Ihesu, goddis sone, his saweoure, til hym, quhare he ves, can appere vith his discipulis, þat fel vare, and sad: “myn dere, tym is þat þu vith me and þi br[e]thire et now one myn bwrd vith hevine blyse.” þane Iohne be-guth to ga vith þis, and god sad: “þou sal stil byd here til sonday cum þat is nov nere! þane þat day sal þi terme be to bruk myn blis &amp; dwel vith me.” þan eftir, þe nexte sonday, he gert þe folk cum but delay to þe kirk, þat þai had mad In his honore, &amp; þar abad. fra þat þe cok had cravyn thrise he taucht þam in syndry vyis goddis biddinge to fulfil, and do ay gud, and lewe þe Ill. and he, prechand þis, gert be mad a pyte, þat wes bath depe &amp; brad, be-syd þe alter, and but hone þe erde gerte of þe kirk be don; &amp; in þat pyte hym-selfe lad ewyne, hevand his handis vpe to þe hevyn, sayand: “myn mayster, lord Ihesu, a-bufe alth[i]nge I lowe þe now, of þi discipulis alþire-laste þat me þis callis to þi feste! and lo, þar-for vith Io[i]ful will I cum. þare-for, tak me þe til!” and, sayand þis vith swet stevyn, þare come a lycht fra þe hewyn &amp; schane one hym, quhare he can ly, sa ferly brycht and sa clerly, þat þar ves na liffand man þat mycht se hym for þat mekil lycht. &amp; þat licht wes dwelland þare þe space of ane houre &amp; mare. and quhen þe licht vent avay, avay he ves, þat þar lay, &amp; nocht bot manna sene ves þare, þat spryngis ?et, rycht as It vare smal sand in grond of well, as þai þat saw it, I herd tel, and spryngis ?et, &amp; sal do ay, In mynd of hym to þe last day. Sanct edmwnde, of Ingland kinge, lovit sancte Iohn a-beouf althinge, out-ane our lord and our lady, and in custum had, for-þi, þat quha-se-euire vald almus crafe for luf of sancte Iohne suld hafe. and sa be-tyd a day of case þat þe kinge ves in solace, and a pilgrime to cum by, þat askit hym rycht pituisly almus for sancte Iohnnis sak; and he had nocht quhare-of to tak, to mak asyth to þat beggar, for cause þan nan ves hym nere; bot of his fynger tuk a ringe, far, and worth mekil thinge, and to þe pilgram gaf it rath, þat almus fore sancte Iohnn can craf; and þe pilgram held [h]is va syth, þat semyt, þarfore, to be blyth. In Ingland þat tym ves a knycht, In ded of armys þat ves vycht, and had bene in landis syndry for til haf lose of chevalry. and tyd a tyme, þar-fore, at he for sic cause passit þe gret se In to a cunctre far away. as he rad a-pon a day, he met a pilgrime in the gat, þat haliste hyme, &amp; sad þus-gat: “sir knycht, sene þu is of Ingland, þat edmwnd kinge has nov in hand, I pray þe þat þu tak þis rynge on my be-halfe, &amp; gyf þe king, &amp; say hym: ‘quham-to þat þu gafe it umquhil, þe gyffis it nov, ?eldand þe thank of þi gud vil, þat nocht ellis had to gyf hym til þane, fore þat þu ves þe alane.’” &amp; he vith þat þe ringe has tane; &amp; quhen he had his Iorne don, and in Ingland com ham sone, he vent to vesy þe kinge, &amp; tel hym of his travalinge, as is þe costome fore to do, &amp; sad to hyme: “myn lord, lo, þis ringe, þat [I] yu present now, me gafe a pilgram to gyf ?ow, þat I, quhar I ves traveland, mete vith of case in to fere land, &amp; sad, fra ?ov þat It tuk he, as In name of cheryte, one sik a day, in sik a place, quhare þat nane by ?ov ves, and bad I suld gyf it ?ov til, &amp; thange ?ou of ?ore gud vyl.” &amp; quhen þe kinge had sene þe rynge, he knev It, &amp; be þe taknynge persavit vele, sancte Iohne It ves, þat It had tane fore distrase, aperand in-to pylgrime ved, þis of his helpe hafand ned. fore-þi, þat kynge euire fra þat day ekit his devocione ay to sancte Iohne, &amp; fore his sak gef almus to þame vald It tak. fore-þi, sancte Iohne, þat mychtty Is vith god, þi cusynge, kinge of blis, pray for vs, þat ve hyne twyne but det, schame, ore dedly syne! VI.—THOMAS. Of sancte thomas spek vil we, next sancte Iohne in his degre. quhen thomas In cesaria cristis treutht prechit to &amp; fra, oure lord apperit til hym þare, &amp; til hym sad: “I wil þu fare til Inde, &amp; lefit fore na thinge, quhare gundoforus is þare kynnge, þat nov has send his proveste here, abney, bis[i]ly fore to spere a man, þat sic palace can make, þat he in grete thank vil take, and als reward hym t[h]ankfully, gyfe he his varke dois parfytly. for-þi til hym I will send þe.” thomas sad: “lorde, I pray þe, þat þu send me quhare-euir þou will, ovtane þe felloune Indis till.” þane god a-gane can til hym say: “to þa fel yndis hald þi way; for þi protectour sal I be. quhen þu hale ynd has to me conuertyt, þu sal in hy cum to me vith þe victory.” þane til oure lord thomas can say: “þi vil, lorde, be doune ay! fore lo, þi servand þat þi vill, to pase quhare þu vil send me til.” þan þis abney vent vpe &amp; done In-to þe merkete of þe towne: oure lord in-to forme of mane hym met, &amp; hym fraynit þane, quhat he soucht. &amp; [he] in hy sad: “sik a man of craft seke I, þat, thru gret crafte vith costly thinge, Cuth mak a palace til oure kynge, as þe gretaste of rome are mad.” vith þat oure lord but abad be-thacht hym thomas be þe hand, as þe maste crafty of þat land, &amp; þat beste cuth do sic thinge othir fore emprioure ore kynge. þan vent þai to þe se but bad, &amp; þat þare vil gud vend þai had, &amp; aryvyt at a citte, quhare þe kinge of þat cunctre of nev his douchter vedit had, &amp; fore þat cause a gret feste mad, &amp; gerte mak gret monicione, þat al þat euire vare in þe tovne of al degre, maste and leste, suld but asson?e cum to þat feste, &amp;, as þai vald þe kingis deden?e eschev, na manne suld fen?e. thane hapnyte thomas &amp; abnene þare to cum amange þir mene. &amp; quhene þai set var in þe hall, a madyne com amange þam all of hebrow borne In-to þe land, hafand a quyschile in-to hand, &amp; of ilke man but abade ane lowynge in hir myrth scho mad. &amp; quhen schow com to sancte thomas, amange al vthire þat þare ves, scho had sone persavinge þane, þat he of hebrow ves a manne; for nothir ete na drinnge vald he, bot to þe hewine had ay is he. for-[þi] of hym in-to lowynge vith hir fistule þan can scho synge of his cuntre in-to þe lede: “þare is bot a god but drede, þat of hebreis þe god Is, &amp; makare of althinge I-wis.” &amp; quhen he hard hir say sa, rycht besily he can hire pray, In þe sammyne led, fore til repete þai sammyne wordis, hym to rehete. a seruand of þe houss vith þat be-held þe manere how he sat, &amp; mete &amp; drink vald nocht assay, bot to þe hewine ves govand ay, gafe hym a gret strak on þe schek. &amp; þe appostil, þat wes meke, sad: “sir, bettir is þat þu for þis trespace be punyst nov, þan þar-fore þu be punyste sare, quhare pardone sal be neuir mare. þar-fore ryse of þis place I ne vil, til a hund þat hand brinnge me til, þat nov has strekine me so sare.” vith þat þat servand mad hym ?are, a-gane þat etinge had þe kinge, þe velvatter for to brynge. &amp; as he vent in-to þe strete, a fel hund sone can hym mete, and veryt hym, &amp; drank his blud; and hundis ete hym to þare fud. &amp; a blak hund þat ves nere-hand, quhen þai hym ?et, gat his Richt hand, &amp; in þe myddis of þe hall gat It, &amp; lad before þame all. &amp; quhen þai had þat sicht sene, þai ware abaisit al bedene. þe vordis þan of þe appostil þis madyn tald þam al till, &amp; hyre fistule kiste sone away, &amp; til his fet fel but delay. þane al þat sat þar-in a-bout, of þis had bath ferly &amp; dovt, persavand þat sancte thomas ves a man fulfillit of grace. for-þi þe kinge prayt hym þat tyd, þat bath þe brydgrome &amp; þe bryd he vald blyse ore he ?ed avay. þan thomas on þis vijs can say: “der Ihesu, þat of hewine is kynge, blyss vith þi hand þis gadd[er]ynge &amp; [in] þar hartis þe sed schaw of lestand [lif], þat þai þe knaw þe suthfaste god þat lestis ay.” vith þat sancte thomas vent avay. &amp; in þe hand of þat ?unge man a branche fare ves fundyne þan of a palme tre, þat datis bare, þe fayreste ves euir sene þare. &amp; of þat fare froyte in þat tyd bath ete þe bryd-grome &amp; þe bryd, &amp; one slepe syne fel þai rath, &amp; a lyk dreme dremyt þai bath. thame thocht þe maste costly kynge &amp; maste fare oure al thinge, schrove in gold &amp; stanis sere, as thame thocht, to þam suld appere, &amp; in armys can brase þame bath in-to þat Ilke place, &amp; sad: “myn appostil ?ov blessit, sa þat ?e ar now parsaneris of lestand lyfe, quhare ?e sal euir duel but stryfe.” &amp; quhen þai vaknyt, þai can tel athire til vthire as It befel to þame þan in þar dremynge, þat ves lyk in alkine thinge. &amp; as þai þuss-gat carpand vare, þe appostil to þam com þare, þat euire had be goddis grace, þocht þe chavmer wel closit vas, &amp; sad: “myn lord to ?ou send me, þocht þis place vell closit be, þat myn blissinge ma on ?ou reste. þar-for sais to me now fyrste, gyfe ?e forout corrupcione of flesche kepit myn benysone! for chastite is souerane quene of al vertuise euir bedene, &amp; of euir lestand hele vith-al; &amp; virginite ve ma cal cister til angelis, þat ay seruis to god nycht &amp; day, &amp; of al gudis þe valdinge, &amp; of lustis al þe ourcumyn[g]e, &amp; of treutht þe rewarde, &amp; puttinge of þe fend bakvart, and sikirnes of þe Ioy, þat ay lestis. &amp; til ?ou I say þat ruttinge com of þe flesch lechery, þat oysit is al commonly; of rottinge pollucione Is generit, in oure flesche þar done; &amp; of pollucione of flesche grovis, as ve vat, giltines; &amp; of giltines þe schame Is generit, &amp; of It þe blame.” &amp; as þe apostil tald þis here, twa come and tald vith glad chere: “ve ar angelis, ?e sal vele treu, send fra god to kepe ?ou now, þat sal, and ?e þe bidding ?eme of þe apostil wel &amp; queme, to god sal present al ?our vil, þat rychtwijs ?arning suld of skil.” þe apostil þan þame baptist þare, &amp; mad parfyt in cristis lare. eftir þat pelagia— þat ves þe bryd—þe val can ta, þat halouyt ves, &amp; þe gold rynge; &amp; sone for hir fare prechinge vith stedfaste hart tholit dede. &amp; hyr spouse syne of þat stede ves mad bischope, fore he ves vyse; &amp; til his name he had d[e]neyse. thane eftir þat al þis ves done, þe apostil &amp; abnes alsone of Innere Inde com to þe kynge, þat blith ves grettumly of his cumynge, &amp; namly for þat manis sak, þat suld þe palace to hym mak. þane led he thomas but abad, quhare þat þe pal[a]ce suld be mad, þat tuk a lange red in his hand, as man of craft þat vare cunnand; þane þare-vith al þe palace can merk, quhare þat þe kinge vald haf his vark. &amp; þar a palace one sic vyijs sa craftly he cane dewyse, þat þar ves nane sic in-to rome be Iugment of manis dome. þe kinge, þat hard his dewice, &amp; persavit þat he ves vyise, sad: “richt wele It feris þe seruand to kingis fore to be. þar-fore, as þu dewisise now, mak furth myn wark, &amp; trevly trew, þat þi trawel sal be þe quet ful wele, fra þu haf endit It!” þane gert þe kinge gyf hym in hy siluere and gold plentuisly, &amp; a fere cunctre passit to, quhare he sa gretly had to do, þat twa ?eris he dwel[i]t þare. &amp; þe apostile in þat sychware, vith þat tresoure he had tane, pouer men relewit mony ane; &amp; prechit sa faste, þat he nere al þe folk of þat cunctre had conuertit, &amp; but abade gert kirkis fele &amp; gret be made, &amp; of baptisme þe sacrament gert þam tak in gud entent. bischopis syne ordanyt he, to serwe god in þare degre In haly kirke, &amp; clerkis bath, þat suld þe puple kepe fra wath of þe fals fend vith þare prechinge, &amp; eke þe treutht vith þar techinge. &amp; in sic oys quhen he had all spendit þe tresoure gret &amp; smal, þe kinge com hame, &amp; ferly thocht þat he fand nocht his palace wrocht, &amp; hard how þe apostil had done vith his tresoure. for-þi rycht sone he gerte cal hym &amp; abnen bath, &amp; in fel presone put þame rath, &amp; in þare bandis bundyne be, til he thocht quhat vyse he micht torment þam maste felloun[l]y. þane rane hym in mynde in hy þat he vald firste quyke þam fla, &amp; bryne þame syne in doile &amp; va. &amp; one þe thrid day, quhen he had maste thocht of sic cruelte, his brothire deit, þat hechte gad, fore quham þe puple gret dule mad, &amp; foure dais, vith gret cure, þai vare makand his sepulture. bot gad, þe ferde day, rase fra ded before al þat vare in þat sted, quha var ab[a]ysit gretumly, quhen þai saw þat grete ferly. nocht-þane wele sone þai hym clad, &amp; to þe kynge, his bruthire, hym led. to quhome sad he: “bruthire, but hone I tel þe, þu has mysdone; fore hyme þat þou thinkis to fla, or do hym bryne ore ony wa, Is godis frend, to quham ay angelis serwys nycht &amp; day, þat me in paradice has lede, &amp; schawyt me þe welful stede, quhare he þe fare palace has mad, as he before hycht had to þe glad. na is nocht vndir þe ayre he palace tendparte so fare to se; for ma na gold be mar brycht þane It is to se with sycht; &amp; set oure all is þat vanis with brycht &amp; schenand preciuse stanys, as sardiane, topias fyne, Iaspis, Iape, crissolit, &amp; onix fyne is, saphir of assay, &amp; berial clere, &amp; charbunckile of price ful dere, &amp; adamant, þat her of gene, þat mekil helpis to þe ewine. &amp; quhen I faste musand ves one þe beute of þat place, þe angel sad to me, thomas had to myn bruthir þat palace mad. &amp; [I] sad: ‘ful fane wald I þare-of be portare anerly.’ &amp; he sad me þane but abad: ‘þi bruthyre has hym-selwine mad vnworthi þare-in fore to be; bot I to god prais fore the, þat þu mycht ryse &amp; luf vith oþ[i]re, til þu had boucht It fra þi bruthire, gyfand hym of þi gud fre þe coste of It þat mad [h]as he, þat he vend vele [þat] he had tynte, &amp; þare-fore to sla men had mynte.’” &amp; quhen he had sad þis resone, he rane rycht rath to þe presone, quhare þe apostil bundyn ves set, &amp; fel one kneis til his fet, askand pardonne pytuisly til his bruthire þat wes gylty, &amp; lystly lousit sone þe band, þat thomas had in fwte &amp; hand, &amp; prait hym þat he vald take a riche clethinge for his sake. &amp; sancte thomas til hym can say: “me þu kennis ?et be na way, þat þai þat ?arnis for to be In hewyne &amp; þare-In hafe pouste, ?arnis til hafe na temporale gud, ovtane anerly clath &amp; fud.” thane, quhen sancte thomas of pressone come, þe kinge ves redy bowne &amp; faste com rynnand for to bete his mysded, &amp; fel doune til his fete, &amp; askit mercy reufully. þane thomas sad til hym in hy: “god has ful mekile donne for ?ow, þat let ?ou se his secret now. for-[þi] in hym now ?e trew alway, &amp; beis baptiste but delay, gyfe ?e wil parcenaris be of his grete blys &amp; lestand gle.” þane gad sad: “bruthire, I hafe sene þe wel-full palace fare and schene, þat thomas mad, &amp; lef gat I of god, It at þe to by.” &amp; thomas sad: “in till his will Is it to sell or till hald still.” he sad: “þane It sall myn be, syne I þe coste has mad, parde, &amp; of his awyne syne lat myn bruthire gere ?ou, thomas, mak hym ane vthire; and gyfe he be nocht penny bowne, lat it til vs bath be commowne.” &amp; sad þe apostil: “fele palace has bene, &amp; are in hewine alwais, sene god fyrste had þis varld wrocht, þat with nane vthire thing ar bocht bot with þe price of trewtht rychtvijs &amp; almus-ded one syndry vyse. &amp; wardly riches be-fore ?ow ma pase na way, þat wele ?? trew! fore he þat gyffis his almus here, quhen to hald It he has powere, Is lyk hym þat in merknes gais &amp; a lanterne before hym has; &amp; he þat liffand It deferris, Is lyk a man þat merknes merryse, &amp; gerris þe lanterne borne be be-hynd hym, þe gat to se. þare-for It is thankful thinge to gyfe almane of fre lykine til men liffis, &amp; has fre will to gyfe, or to hald þame still.” of a monethe efter þe space, quhen þat Is sad here, downe vas, þe apostil did forowte bad a congregacione sone be mad of puyre &amp; riche men elyke for þe maste parte of þe kinryke; &amp; al þat euire ware sek &amp; sayre, he gerte disseuire fra þam þare, &amp; his prayere mad fore þam þan; &amp; al þe puple sad “amen.” a fyr-schauchte of þe hewyn rath, þane thomas &amp; þe puple bath saw stryk þe ?erd, &amp; gert ly þare a space of ane houre &amp; mare; sa þat all wend but ony dowt, þat þare þai suld be ded alowte. þan thomas sad vith gladsum chere: “ryse vpe now, myn brethir dere! for god as fyr-schacht nov com here, to make þire seke men hale &amp; fere.” þane al þe sek men, þat come þare, parfyt heyle gat in þat sychare, &amp; lowit god &amp; sancte thomas of þat grete habundand grace. þane sancte thomas vas rycht fovs till tel þe twelfe greis of vertuse. þe firste of þame, to rekine now, Is: in god fermly til trew, þe quhilk in substance bot ane Is, &amp; thrinfald in-to personis. &amp; by þ[r]e ensampile schawit he felably quhow ma þis be; for in til a man visdome Is, &amp; of þat ane þare procedis vndirstandynge, memore, &amp; wite; for wyt is þat gerris þe fynd Ite, þat þu lerit [nocht], &amp; memore syne Is þat þu laris, þu nocht tyne, &amp; vndirstandynge is þe aucht, þat may be schawit or ellis tacht. þe tothir ensampil tane ma be sufficiandly be þe wyne-tre— tre, &amp; leffe, &amp; froite with-all, bot a wyne-tree we call. þe threde: þat in þe hewid of man, ar wittis four, quha rekine can, as sycht, herynge, gustyne, tastyne, &amp; ?et þir foure ar bot a thynge, &amp; in þe hewid ar herbreit all, &amp; bot a hewid ?et ve It call. þe tothire stage is þat we, fore to wyne grace, suld baptist be. þe thryd: þat we ay suld be bone to fle fornicacione. þe fyrd is: gyf we be wyse, ve suld eschew auarice. þe fyfte stage is: suthly, to keep men fra gluttony. þe sexte: gyf man, perchance fel in syne, suld do pennance. þat in lele pennance we suld dwel, as fore þe sewine gre ve ma tell. &amp; [þe] aucht wel ma be, for to luf hospitalyte. þe ninte: for to sek goddis will In althinge, &amp; till fulfill. þe tend gre is: till eschew agane goddis wil we wirk nov. þe lewine is: þat cheryte to frend &amp; fa euire haf we. þe twelfte: þat men be ay reddy to bere þir stagis sekyrly. &amp;, or he had his sermone mad, þare ware baptiste but a-bad a-lefyne thousand of men, foroute barnys ore weman, þat be thomas of goddis grace to cristine treutht conuertit ves. and quhen al one þis vyise ves done as I devyse, In hest ynde, or he fane, he went, &amp; þar throw ferlys schan. &amp; synciane, þat wes vorthy, &amp; tendir frende to mygdony, þe vyfe of carise, &amp; cosyne to þe kinge þar be rycht lyne, threv his prayer sa wrocht he, &amp; at, þocht scho blynd ves, [he] gert hir se. to synciane sad mygdony: “venys þou þat hym se ma I?” þane mygdonny of hire consale but bad hire habit changit hale, &amp; vith powere folk com to þe place, quhare þe apostil prechand ves of þe wrechitnese þat here men has, til þai be brocht on bere, &amp; sad: “þis present lyfe Is ay in vrechitnese &amp; stryfe, &amp; vndirlout to chansis sere, sa þat men liffis ay ine vere; and quhen men venis beste þat þai sal lyfe in lykine &amp; in play, þan cumys ded vnwenandly, &amp; rewis þame al [a]-wa in hy; &amp; þane þe flesche, þat ve fed here maste vantonly in daynttis sere, Is lathaste tu luk one þane, fra þe lyf be ovt of þame.” syne for-thirmare he can preche, &amp; forsit hym þame to teche four resonis, quhy men here suld gladly goddis word here, lyknand þat word in his prechinge to foure maner of sere thinge: ane til þe oy[n]ment of þe ee, þat helpis men clerly to se. &amp; of þat ee þe vndoynge Is of oure harte &amp; vndirstandinge, þat lichtis þe hart &amp; makis It clere, þat Ignorance be-fore mad swere. alsa It is lyk to poycion men takis fore purgacione, þat clengis oure flesche fra ?arninge of fleschly luste &amp; sinful thynge; &amp; til a plaister lyk ma be, quhar-thru of syne wondis hel we; &amp; lyke to met It is vith-all, quhare-vith oure saule fed ve sall; for ve suld set our maste delyte In goddis vord fore sawle profyte. for, as medycyne þat is parfyte, dois to þe body na profyte, bot man resavit it within, sa the sawle, sek of syne, ma hafe na helpe of goddis word, bot It be hyd in-[to] his hurd, quhen grathly he has hard It, In his harte bot he It knyt. of þis vord prechit thomas sa, þat baptisme tuk mygdona, þe vyfe of caryse, þat na wa to his bed ?ed fra þat day. þat caryse askit at þe kynge þat he mycht thomas thraly thringe In-to presone, &amp; did rycht sa. quhare to hym com mygdona, &amp; prayt hym of forgyvnes, þat he for hyr tholit distres. þane confortand he sad hyre till, þat payne he tuk vith gud will. carisius vent to þe kynge rycht þane, but tary[i]nge, &amp; for his vif gretly can men, þat ves ful cister to þe quen, and prayt hym tendirly, þat he þe quen vald send in hy, &amp; fand gyf scho mycht get hir wil, &amp; gere hyre cum agan hym til. þane þe quen vent but bad, &amp; cristyne þat oure ves mad threu hyre cister, of goddis grace, þat to pervert hyre purpos ves. &amp; quhen scho sene had sere ferlyis, þat thomas dyd mony vyis, sad: “of god veryte be þai þat wil nocht trev in cristis la, seand þe thynnge þat þis man here dois in þe name of Ihesu dere.” the apostil þan thru his gud lare Infowrmyt al þat var þare schortly of thre, þat is to say, þat þai suld honoure þe kirk ay, &amp; to the prestis do honoure of haly kyrk þat has þe cure, &amp; be na way þat þai ware swere goddis vord euir to here. þe quen þan com agane þe kynnge, þat hyr þis can f[r]ane: “quhar has þu bene, dame, al day?” till hyme sodanly can scho say: “I wende myn cistere mygdony had bene a fowle, but nov se I þat wyser wyfe ma nocht be; fore to þe apostil scho brocht me, þat has me kend þe suthfast vay to cristis blyse, þat lestis ay.” þe quene vald nocht fra þat day bede with þe kynge be ony way. þe kynge, þat wes þan full gretly grewit, bad þai suld in hy— þat þai suld þe apostil bynd fulfaste his handis hym behynd, &amp; brynge to hym but delay. &amp; quhen he come, þis can he say: “þu hyll man &amp; of will thra, þat gerris oure wiffis fra vs ga, Induce þam now to cum ws till, gyf þe ded þu eschew will!” þe apostil sais: “one na-kyne vyse may I do þat, quhil þat þu Is In sic erroure as þu arte now, as be ensampil þu may trew, as Is þe ensampile of þe kynge, &amp; of þe towre, &amp; þe wylsprynge. for þu, þat kynge &amp; mychtty Is, deigneis nocht till hafe ful serwice, but wil þat, quha serwis þe, mane or wemen, honeste be; þane sal þu trew in þe sammyn vyse, þat god ?arnis honeste serwice of man or wyf, quhethir it be, þat seruis hym in þare degre. þar-for, me think, I serwe no blame quhen I say: god luffis þe sammynne In his serwandis, as þu will þi serwandis trewly serwe þe till. &amp; I with besynes &amp; cure has bygyt now a wel he toure, &amp; þu, me thinke, for fawt of wyt, byddis me now distroy It; &amp; I hafe dolvyne in þe erde eke, a spryngayd in It to seke, &amp; has fundyne, and þu sais me þat I suld stope [it] &amp; lat be?” þan wes þe kynnge Angry and wrath, &amp; bad his tormentouris wel rath brynge platis of Irne &amp; stele, &amp; in þe fyre gert het þam wele, &amp; ger þe appostil one þam stand, bundyne faste bath fwt &amp; hand, bar-fwte. bot þare a ferly fell: þat vndyr þam sprange vpe a well &amp; sloknyt sone be goddis grace þai brynnand platis in þat place. &amp; þane þe kynge at þe consell of his macht, þat wes ferly fell, gert het ane oyne hat brynnand, &amp; thomas þare-In fute &amp; hand gert put. bot sone but bade thru goddis grace It cald wes mad, &amp; [he] þe tothire day but were of It come owt hale &amp; fere. &amp; þane sad caryse to þe kynge: “gud lord, gere hym mak som offeringe til oure gret god, þe sene, &amp; sa his god with hyme he sall wrath ma, &amp; fra þis tyme furth na mare sal he one þis wyis helpe hym, ?e sal se.” sancte thomas þane þai bad in hy: “til oure tempil ga sacrify!” &amp; thomas sad to þame one hycht: “quhilk opis þu be of mare mycht, þu or þat thinge þat mad has þu? &amp; suthfaste god dispicis now, &amp; honowryse þi awne payntynge, at na-thinge settand hewynis kynge; bot, as carisius sais, þe venys þat my god wrath wil be with me, gyf þat I sacrify to þi god. na; bot sikyrly with þi god wrath wil he be, &amp; with þi-selfe, bot nocht with me; for þi god þat ?e honoure all, he sal gere brak in powdir small; bot I þat god sal ho[no]ur ay, sa mychty dedis ma do sa. þi god, þare-for, q[u]hen I honoure &amp; criste, myn god, in-to þat houre þi god ourtirwis nocht in hy, til þi god sal I sacrify; sa þu do þe sammyn to myne, quhen þu seis þi god vertu tyne.” þane sad þe kynge: “me think þat þu as pere &amp; peyre sais to me now.” sancte thomas þane in hebrow spak to þe fend, þat ves ful blak: “þu, þat in þat Idol dwellis to dissawe men &amp; do nocht ellis, þat alsone as I knel done to myn god for deuocione, I commavnd þe, þat þou brak all þat ydole in-to powdir small.” with þat þe apostil knelit done, &amp; sad þir wordis with hey sone: “lo, I honoure, bot na mawnment, bot suthfaste god in gud entent; lo, I honoure, bot na metall, þat brokill is &amp; sone ma fall; bot lo, I honoure god of hewyne &amp; Ihesu criste, his sone ful ewyne, In quhais name I þe commawnd, ful fend, þat þare-In is dwelland, þat þu þat semulacre brake, or ony man may hand þe reke.” þane at þat word but ony mare It meltit as It vax ware, &amp; þe fend, þar-In had bene, flaw a-way, &amp; neuir wes sene. þan al þe prestis gef a ?ell, as þai had bene fendis of hell. &amp; of þe tempil þare bischope, for doute þe apostol suld eschape, with a swerd strak hym in hy In at þe bak throw þe body, sayand: “I sal revenge sone þe wrange þat to myn god is done.” bot carisius &amp; þe kynge In þat place mad na mare dwellinge, bot fled richt faste out of þat sted, fra þai saw þe apostole ded; for þai weste wele þat þe pup[i]le, to tak rewengeance, war in will to sla þam &amp; þe byschope bryne, þat done had þat horrible syne, þat þai to þe apostol had don. þane cristyne men, but ony howne, hym enterit with gret honoure In a grawe, mad with gret cure, quhare god of hewyne dois fore hym ay myraclis grete to þis day, &amp;, as I trew, sal do euirmare til al þai þat are sek or sare, &amp; sekis hym dewotly &amp; threw, sal hafe þare helpe in hy. for, þocht to treu he wes swere, quhen he can goddis wordis here, he wes eftyr fwll wel trewand, quhen he a fyngyr of his hand had put depe in goddis syd, yn þat wonde bath depe &amp; wyd. &amp; sa þe benysone he wane of Ihesu criste to mony man, þat blissit al þat saw nocht, &amp; trewit It in ded &amp; thocht. for-þi, sancte thomas, we þe pray þat þu oure helpe be, now &amp; ay, &amp; get vs grace, we hynne ma twyne but det, schame &amp; deidly syne. VII.—JACOBUS (MINOR). Now of sancte Iames spek will we, þat set is in þe sexte degre of þe apostolis, as we red, of þare awne makine in þe cred, suppose syndry men wald wene, þat he þe thred man suld haf bene, be-cause þat he of kyne wes nere to Ihesu &amp; his modir dere. bot to declar quhy þat he Is nocht set here in þat degre, I tak na tym to tel It here, for I ame ald &amp; sumdele swere. þar-for I sped me, as I cane, to say furth of þis haly manne, þat foure swrnamys had. &amp; ane of þame al wele firste ma be tane, þat of alphey þe son wes he. &amp; þe tothir nexte þat mycht be, þat he wes callit goddis bruthire, &amp; maste lyk hym be-for al vthyre; for to Ihesu sa lyk wes he of al fasone in al degre, þat þar cuth na man sa, I trew, quhilk wes Iames na ?ete Ihesu. þar-fore, quhen Iudas Ihesu sald to Iowis, a takine þam he ?ald, sayand: “quham-euire ?e se me kyse, he is Ihesu, trewis wele þis!” fore þat wekit tratore Iudas familiare to Ihesu wes, &amp; sa parfytly k[n]ew hym, þat he of hym mycht nocht dissawit be. &amp; goddis cvsinge callit alswa, for of twa cisteris come þa twa. &amp; goddis bruthir callit he wes, fore his excellent halynes. þar-fore of Ierusalem he wes mad byschope of heyest gre. &amp; callit als Iames þe lese vthir-tyme his swrname wes, sa [þ]at men mycht ken quhilk wes he, &amp; quhilk þe son of ?ebede; &amp; rychtwyse Iames, fore he wes of maste excellent halynes; fore al þe puple had hym þane In maste reuerence as haly man, sa þat þai stryfe wald, quha mycht fyrst of his kirtil mycht nycht þe liste. &amp; of Ierusalem he wes þe fyrste bischope fore halynes. fore of his modir wame wes he maste haly in-to al degre. wyne &amp; cesare drank he nocht, na ?et na flesche, na nocht wes brocht rasoure of hevyd to schawe, na [oil] til enoynte hym wald he hafe, bot altyme he cuth forbere. na claþs of sylk he wald nocht were, bot lenyne clath he oysit ay; &amp; one his kneis sa of[t] can pray, þat one þame grew hardnes, as one helis mare &amp; lese. &amp; men sa rychtwyis can hym cal, þat he of þe apostolis all In-to þe sanctwar [can] ga, quhen-euir he wald his prayeris ma. &amp; of þame al þe fyrste he was þat euire be-guth to sa messe; for þai gafe hym reuerence of halynes for excellence. þane eftyre þe ascencione, of Ierusalem in þe towne, sic worschipe þai did till hym ay, þat he wes fyrste þat mese can say thru þame fore his gret dingnite. &amp; clene virgine als wes he. &amp; one gud fryday, quhen Ihesus deit, as tellis Iosephus, þis Iames mad a wou, þat he but ony met ore drynk suld be, til his lord criste þat he had sene rysine to lyfe, þat ded had bene. for-þi wes Iames fastand ay, til eftyr one þe next sonday, Ihesu, goddis sone, cane appere til hyme and all þat with hym were, &amp; bad þame set þe burd alsone, &amp; set one bred wit[h]owtyne hone. he brek þe bred, þat þare can stand, &amp; blissit it with his richt hand, &amp; fyrste gawe one-to Iames, &amp; sad: “dere bruthir, ete of þis, for manis sonne fra þe ded Is rysine, al synnys to remed.” the sewynt ?ere of his bischophad, to Ierusalem but abad, þe appostolis sammyn gadderit ware, þat scalyt fare war in landis sere. and Iames to þame demand mad, how in þe puple þai wrocht had, &amp; how þat god had fore þam wrocht In þame þat to þe treutht þa brocht. þane Ilkane to þam-selfe can tel In-to þare trawel how þam befel. &amp; in þat towne al prechit þai Ithandly to þe sewinte day, In þe tempil, before caypha, &amp; be-for othir Iowis ma, sa þat richt mony ware in wil cristyne treutht for to cum till. bot þane in þe tempil in hy, a gret men?e com swdanly, &amp; criyt faste, &amp; lud canne ?ele: “o ?e fel folk of Israel, quhat do ?e now? quhare-for thol ?e ?ou thru þis folk dissawit be?” &amp; þe folk with a sowdane cry þai mewit þan sa sodanly, þat þai war in wil for to stane þe apostollis euir-Ilkane. bot ane of þame went vpe stepand, quhare sancte Iames wes prechand, &amp; keste hym fra þe heast gre, þat, til he lifyt, halt wes he. &amp; þis wes done þe sewinte ?ere eftyr cristis ascencion, but were, &amp; þe thred ?ere, mare na lese, of þat towne fra he bischope ves. &amp; ware þe Iowis wondir wa, for þai mycht nocht sancte paule sla; fore he apelyt had to rome, to thole of þe empriour þe dome. þar-fore þai wrekyt þar wodnes In þis Iamis, callit þe les, sekand faste occasione to put hym to confusione. for-þi þe Iowis but abade of þare vysment a semble mad, &amp; com to Iamis, &amp; cane say: “þu, þat has bene rycht-wijs ay, we pray þe þu agane call þe puple, þat nere erris all, as wenand þat It criste suld be he þat Ihesus, [quham] one þe tre before-tym we hangit beforne, &amp; for dyspyt crownyt with thorne; bot criste, we wat wel, is to cum. for-þi we pray þe, al &amp; sum, vith al þe instance þat we may, þat þu wald now one pasch day, quhen al þe puple gadderit are, namely, to here þi suthfast lare, say to þame, þat in ihesu for ony prechinge þay [nocht] here trew; for we sal al obeyse þe till, &amp; trew quhat-sa þu vs say will, &amp; al þe puple mare &amp; lese sal þane apprewe þi halynes. for þou þat sais nocht bot resone, of na man makis excepcione, bot ewynly sais þe lawte, gudman or ewil, quhethyr he be.” syne þe next pasche day nere all com to þe tempill, gret &amp; small, to her Iamis in his prechynge of þus dowt say þe suthtfaste thinge; &amp; stabliste hym one þe maste heycht of þe tempil, to schaw þe rycht, &amp; criand lowd sad: “rychtwyseste of almen &amp; þe halyaste, sen we obey mon to þe ay, þe suthfa[st]nes, we pray þe sa; for nerhand all þe puple now myskennand trowis in Ihesu, þat deit one croice agane his will. þar-fore þe suth þu say vs till, quhat þe of [hym] think, sais ws to; fore, as þu byddis, we sal do.” þane Iames answert apon hycht: “sen me ?e charge to say þe rycht of manis sonne, I sa ?ow ewyne þat he is sittand in till hewyne, of god, his faddyr, one þe rycht hand, &amp; sal cum þine, ?e vndirstand, þe quek &amp; ded bath to deme on domysday, as hym think queme.” þe cristyne folk, þat þane ware þare, quhen þai hard þus, full Ioyfull ware; bot faraseis &amp; wysmene of Iowis lach mad answere þane: “to here hym mare, we myse-do now, þat beris sic witnes to Ihesu; bot pase we vpe &amp; caste hym donne, sa þat al cristyne of þis towne be rad to trew in hym mare.” with þat all cryit þat ware þare: “o, ?et þis rychtwy[s] man erris &amp; now þane before fer war Is.” þane vpe but mare til hym þa wan, &amp; ruschyt done þe Rychtwysman. &amp; þai, þat war þare don with-oute, In gret fellouny com hym abowte, &amp; stanand hym sad on þis wyse: “do stane we Iamis, þe richtwijs!” bot ?ete he deit nocht with þat, bot one [his] kneys &amp; elbois gat, &amp; prayand fore þame Increly &amp; lovd, þat al hard þis, can cry: “lord, remyt þis gilt þam to, for þai myskene quhat þai do.” þane of þe prestis ane can cry: “are ?e woude? cese of ?our foly! seis [?e] nocht al he prays ?ete fore ?ow, &amp; ma nocht stand one fete?” þane ane, a walkare perk, hynt &amp; gafe sancte Iamis sic a dynte þat he þe harne-pane brak in twyn, &amp; blud &amp; harnys owte can ryne. sic martirdome þar tholyt he fore hym þat al had in pouste, quhen nero regnyt in-to rome— þat þane wes a man of fellon dome— &amp; nere þe tempil grawyn wes, quhare he wes slane, in þe sammyn place. þe mast part of þe puple sone, þat þar wes, quhen þis wes done, wald hafe rewengit his ded fane, &amp; sla þame al þat hym had slane; bot of þe land sone þai wente, þay þat to his ded gef consent. Iosaphus, [þat] þat tyme wes a Iow &amp; saw [al] mare &amp; les, sais þat fore þis gudmanis ded Ierusalem, þe fare stede, In rewengeans dystroyt wes, &amp; al þe Iowis mare &amp; les In-to þe kynrike of Iuda vare wyd schalit to &amp; fra; bot nocht all anerly because of ded of Iamis tynt wes swa þat sted, bot errar, for þai had slane Ihesu criste with mekile mayne, þat sad before ful dulfully of þat place in his prophecy, þat stane one stane in-to þat towne suld nocht be lefit vncastyne done; &amp; þar-for rycht sare he cane gret, sittand in þe monte of olywet. bot, fore god is ay mercifull, na wil nocht þe ded of synfull; &amp;, for þat þai men of þe towne suld hafe nan excusacione of þe gret sowne, þat þai don had, he fowrty ?ere þame abad or he wald tak rewengeance, to se gyfe þai wald do pennance, &amp; be his appostolis commonly, &amp; be þis Iamis maste namely, gert prechinge be to þame mad. bot þai þe hartis sa hard had, þat þai be na wa wald trew þat goddis sonne wes swet Ihesu. nocht-þane he bad þame, fore to se gyfe þat þai wald repentand be or twrne to hym, þocht It lat ware— he mad þame red thru taknys sere be-for þa fowrty ?ere war gane; bot turne to hym wald ner-hand nane, as Iosaphus recordis wele, þat saw al þis euiri[l]ke dele, þat sais: “a sterne brycht &amp; clere, a-beoufe þe citte can appere, of a fyery swerd in þe lyknes, till fal one þame al redy wes, &amp; in sik wyis as brynand clere, as to fal al redy were. and eftyre þat at þe mydnycht of þar grete feste, þar com a lycht þat wondryly wes brycht &amp; clere, þat to þe tempil &amp; to þe awtere enwyrent, þat, quha had sene, suld trew þat It day-lycht had bene. &amp; in þat feste a kow in calf bare a lame, þocht It ferly ware. sone eftyr þe sone gayn-done þare wes sene in þat regione, In til mony placis, syndry cartys &amp; wanys opynly, In-to þe ayre pase to &amp; fra, &amp; mony armyt men alsa, &amp;, as men thocht þane but were, fore til assege townys sere. syne In a feste eftirwarte þat, þat in oure led witsonday hat, a nycht, quhen þe prestis went to þe tempill, In till entente þar-in þare service for to say, a ferly sterynge sone feld þai, rycht as þe ?erde suld tremyl al, &amp; mak all werkis reddy to fall, &amp; hard a voyce sa sudandly say: “sped vs hyne in all hy, ore men to sege mak þam bone of Ierusalem þe fare towne.” fowre ?ere be-fore þat ewynly, Ihesu, þe sonne of anany, In til a gret solempnyte sudandly þis cryit he: “a voyce fra este &amp; voice fra west, &amp; of foure wyndis fra þe blaste a voice, &amp; one Ierusalem, a voyce one tempil &amp; one men, &amp; a voyce sal be ha[r]d wele rath one spowsit men &amp; wemen bath, &amp; a voyce one þe puple all sal be hard, bath gret &amp; small.” &amp; þai þat herd þis man þis rare, tuk hym, &amp; band, &amp; befte full sare, to gere hym lefe; bot he alvay þe sammyne wordys a-gane cuth say, &amp;, thocht þai dange hym, neuir-þe-lese he mycht nocht say till þam ellis. syne to þe Iuge þai hym brocht, &amp; to gere pyne hym wandyt nocht, sa cruelly, þat men mycht se of his wame þe preuete. bot þar-ffor gret he nocht a tere, na mad requeste in ony manere; bot with gret doile &amp; wordis ay þai wordis as be-for wald say. bot at þe laste þis ekyt he: “Iervsalem, euir va þu be!” bot, quhen þe Iowis for þe prechinge of þe apostolis na maynyseynge, na for na thinge [þat] thai had sene wald mend þar wikit liffis vnclene, bot in to durnes ay abad, til fowrty ?ere þe cors had mad, þane oure lord send vaspaciane &amp; his son tytus, or he fane, of Ierusalem þe towne to distroy &amp; cast It done. &amp; þar-for þai þat town come til, sic profycy till fulfill; for thru þame þan wes þat citte distroyt, as now men ma se. bot quheþir þat þis be suth or nay, I[n] lele treutht, I dare nocht say; bot for in story I fynd It, þar-fore I put It in þis wryt. thane pylot, kennand þat but skill he Ihesu criste condampnyt Ill, &amp; dred[and] þare-fore grettumly þe blame of ceser tybary, send abnen, his messyngere, till hym, his lettir for to bere, for til escuse hym of þe Ill, þat he had don agannis skill. In þat tyme waspaciane þe ?emsale of galyse had tane of tybry, þe emprioure, þat þan a man wes of gret honoure. &amp; tyd pilatis messyngere, þat þis lettir oure sey suld bere, quhare he þe emprioure mycht fynd, to be dryfine with contrare wynd In galise; and has hawyne tane, &amp; brocht son [wes] to waspaciane; for þe custom wes oysit þare, þat quhat schepe þat brokine ware a-pone þat coste, suld rycht þane be mad eschete, gud &amp; man, &amp; þe men als þare wnwillis suld to þe prince be brocht thrillis. vaspaciane þane can hym frane, quhyne he wes. &amp; he agane sad: “of Isrell but were, &amp; his pylatis messyngere, &amp; til hawe bene at rome I thocht, bot fortune has me hyddir brocht.” þane he sad: “of þat land Is þu, quhare mony wysman dwellis now? þare-for It ma be on na vyse, þat na þu in medycyne suld be wise. þar-fore I trew wele þu can, thru sik crafte, helpe a sek man. for-þi þi crafte þu keth one me, &amp; waryse myn Infyrmyte!” fore of waspis waspaciane, þat grew in his hed, nam had tane, &amp; at his nese flaw in &amp; owte; þare-fore of ded he had gret dowt; for þat seknes ferlyfully, he had of barnede ythandly. þan swer abnen, þat he kend nocht þe crafte, quhare-thru he helpit mocht. þane sad to hym waspaciane: “bot gyf þu helpe me on ane, of ded now sal þou thole þe pane.” þane abnen sad til hym agane: “he þat kert blynd men clerly se, &amp; woud men in þar wit to be, &amp; þame þat ded war gaf lyf til, he helpe þe, gyf it be his wil; for I cane nocht of sic craft do.” þane waspaciane sad hym to: “quhat is þat, þu sa me now, þat of sic ferlyse [sais] þu?” quod he: “Ihesu of na?arene, a man of gud lyf &amp; of clene, quham þe Iowis fore Inwy, but cause, to ded put felloun[l]y, will þu In hym trew &amp; be lele, but dowt he sal gyf þe þi hele.” þane sad waspaciane: “I trew þat he þat wrocht sic [thinge] as þu recordis now, ma wel hele me of myn dulful Infyrmyte.” þane with þat, but ony mare, þe waspis þat in his hewid ware, at his nese-thrillis flaw al owt, &amp; he is hele gat but dowt. vaspaciane þan wes rycht blyith, þat gottyne had his hele sa swith, sayand: “goddis sone, I trew, Is he, þis mychtely þat has heylit me. for-þi I sal get lefe &amp; pase quhare þat Ihesu prechand wes, with sa gret mycht, þat al þai þat sclew dere Ihesu, I sal sla, &amp; far Ierusalem with-all I sal mak playne but ony wale.” &amp; til abnen þan can he sa: “with lyfe &amp; gud pase hame þi wa.” uaspaciane þane to rome went, as before wes his entent, &amp; gat þe empriouris will, hale his ?arninge to fulfill. þane he assemblyt in-to hy of armyt men ane oste mychtty, &amp; to Ierusaleme but bad com with þat oste he gadderit had, &amp; gret sege gert till It lay one al syd, one þe pasche day, quhen at þe maste part of þe land wes cumyne þare to mak þar offerand. bot befor a litill space þat he to þe towne cumyne wes, þe cristine, þat þare dwelling mad, thru þe haly gaste sic warning had, þat fra þe towne þai went ilkane, our þe wattyre of Iordane, til a smal town, callit pella, &amp; þare dwellynge þar can þa ma, sa þat na lele man suld forfare amange vnlele þat wekit ware. þane in þe kynryk of Iude þar wes a nothir gud citte, þat Ionaparame had to name, quhare dwelt a man of gret fame, Iosaphus, prince wes &amp; als ledare of þat towne, bath in pese &amp; vere. þe quhilk before vaspaciane prewit be fors for til haf tane with alkyne Instrument of were, as gyne, slonge, darte &amp; spere. bot Iosaphus, as worthy man, þe towne rycht wele defendit þan. bot I trew þat þis sad mycht be of Ierusaleme þe citte; for Iosaphus dwelt in þat towne þat tyme, as man of maste renowne. bot at þe laste he hyme bethocht, þat in na maner þa mocht lange hald þe towne na It suld be tane be force; &amp; þare-for he Ilewyne Iowis of his consent tuk with hym, &amp; with þame went In til a depe cawe &amp; priue, wenand þar sikkyr to be, til þe parele suld pass by. &amp; þare wele foure dais can þai ley but met &amp; drink, &amp; wald say þat dee þare þam leware wes ay, þane fore to thol subieccione of hyme þat segyt þan þar towne. þar-fore þai wald þam-self sla, &amp; þare blud sacrifice ma to god; bot Iosaphus wald nocht consent til It, þat þai had thocht; bot of his gret slycht he wrocht sa, þat he þe gret Iugment suld ta one hym, þat quha fyrste slane suld be. þane sad þai al It suld be he; be-cause he wes þe worthyeste of þame al, &amp; þe mychttyest; þare-fore suld god mare plesandis hafe In til his blud þan al þe lafe. þane Iosaphus, þat wes ?ape, saw he mycht nocht sa eschape, sad he bad no bettyr be þane ane of þame in ony degre, bot sad: “maste spedful is to caste, quha slane sal be fyrste &amp; laste; cuttis ay be-twene twa &amp; twa, &amp; chese quha sal vthire sla.” &amp; set þai al in payre twyne, &amp; cuttis caste quha suld begyne. &amp; þe cuttis þane serwit swa til ilkane cane vthir sla, ovtane Iosaphus &amp; he þat þare-in suld falow be. þane Iosaphus, as a wicht man &amp; swepyr alswa, a swerd gat; þan bad his falow suthly chece, quethyre ware leware hyme, þe lif lese or liff &amp; serwe hym at his will, þe tane of þa sone tuk hym til. þane sad he, þat he wald haf þe life &amp; serwe hym al withoutyne strife. thane Iosapus send til a frend, þat with vaspaciane can leynd, þat mekil with his lord mycht do; &amp; he sone Iosaphus com to, &amp; prayt hym for hym to trete with his lord, &amp; a souerens gete þat he mycht cum to his presence, to spek with hyme withoute offence. &amp; he þe erand did one ane, &amp; brocht hym to vaspaciane, þat sad til hyme: “þu suld ded be, na ware þi frend prayte for þe.” &amp; he sad: “I ma amend sone þe myse, gyf I hafe ony done.” &amp; he for answer sad hyme to: “he þat is vincuste, ma nocht do.” “?eis,” quod he, “I ma sum thynge do, þat may be lykyne; for It sal ese gyf. I wil tythandis rycht blyth to tel þe til.” vaspaciane þane sum dele blyth sad: “I pray þe, tel þame swyth!” quod he: “our empriour is ded, &amp; þe to be in til his stede, þe senate, þat of rome has cure, vil þu be þar emprioure.” quod he: “gyf þu be profyte, quhy wald þu nocht lat þir men wyt, þat þai suld wonyne be thru me, &amp; þat myn lykyne subiet be?” quod Iosaphus: “I cane þame tel fowrty dais, or þis befel, þat It, þai now se, suld be; bot for na thinge wald þai trew me.” In þis sammyne tyme com legasy to vaspaciane reuerently fra rome, &amp; tald how-gate, þat he wes chosyne but debate for to cum þare and resawe It, makand hyme requeste be wryt, for þai thoucht hyme be-for þe lafe wel worthe þat honour til hafe. &amp; he til rome passyt but mare vith þame þat for hym cumyne ware, &amp; tytum, his sone, lefyt þar still, for to mak hend of al his wil. &amp; fra tytus persawit had his faddir emprioure wes mad, he had sa grete Ioy of It, þat he tynte nere heile &amp; wit; for he fel in þe parlesy &amp; haltyte als in sum party. &amp; quhene Iosaphus hard tel how þat to tytus It befel, full besyly can he spere of his seknes þe manere, &amp; of þe cause als of þe Ile, &amp; in quhat wyse it com hym till, &amp; how lange tyme he It had. bot grathe answer cuth nan be mad, for þai mysknew þe cause þat he with sik seknes suld trawalyt be, as how it come in-to þat oure, þat his faddyre wes mad emprioure. þane Iosaphus, þat wyse man, In till hyme-selfe coniecturyt þan, þat he for gret Ioy &amp; blythnes, In his lymmys sa drawyne wes; &amp; of his Il had sic persawyne þat throu contrare contrare thynge Is helpyne ofte; for it þat is gottyne of blythnes &amp; of blyse, Is tynte richte of[t] be dowle &amp; va &amp; of þis befel richt swa. Iosaphus speryte þane, gyffe þat tytus had ony man In sic maugre þat he na wald se one hyme, na thole by hym be, na ?ete here nemmyne his name, na þare-fore he suld mak blame. &amp; quhene þai tald hyme þat he had a man in sic degre, to titus cane he say in hy, gyfe þat he ?arnyte grettumly to hawe his hele? &amp; he sad: “?a.” sad he þane: “wil þu vndirta þat I and þai þat are with me, In gud fath sal vnschait be?” þane tytus sad: “I vndirta, bathe þe &amp; þame, sekyre to ma.” þane Iosaphus þe met gert dycht, &amp; set vpe tytus, as wes rycht, to þe bowrde as þare oure-mane, &amp; gerte ane vthire bord rycht þane be sete ewyne anence hyme, sa þat he mycht nochte yddyre wyne, &amp; sete a man at met rycht þare, þat to tytus lathaste ware. &amp; quhene tytus þat man had sene, þare-at þane he wox sa teyne, þat nere he cane briste but abad, syke yre in his harte he had; &amp; ay þe langare he sat sa, þe mare grew his sorow &amp; va, fore þat he na mycht rewengit be In þe contrare of his lawte. &amp; sa betyd hyme in þat place, þat fyrste fore grete Ioy frosyne wes, &amp; syne his hart changyt fore yre, þat hyme enflammyte as a fyre, þat his senownys þat drawyn ware to-gyddyre, lousyt rycht þare; &amp; so his hele gat sodandly. þare-for his malancoly to þat man he remyttyte þare. &amp; Iosaphus forowtyne mare In til his frenschepe þar can ta; &amp; sa wox frend þat euire wes fa. ande quhene tytus assegit had þe towne twa ?ere, &amp; trawal mad, amange al vthyre skathis fel, þat þai had, þat with-in canne dwel, and prekyte þame maste sare, wes fawte of met þai had þare. fore þare wes na barne mycht gete a morcele of þe faddyre mete, na ?e[te] þe modyr þat wald gyfe til hyre barne mete to relyfe, for þe grete hungyre þat þai had. full hard in þat towne þai war sted; fore nocht þe husbande to his wyfe wald gyfe þe met to safe hyr lyfe. fore It is sad in elderys saw: “ful harde is hungyre in hale maw.” bote ?ounge men, þat ware starck &amp; vycht, wald, bathe one days &amp; one nycht, In-to þe rewyse of þat sted gange to &amp; fra as halfe dede. &amp; þai gerte dalfe þame þat war ded, quhylys wald fal done in þat sted. sa wes þe stynke of dede man þan, þat It confwndyt mony mane. þar-fore of commowne coste þai bocht a place quhare-in þai delfe þam mocht, þat sa deyte in þat place. &amp; quhene sik coste þam fal?et wes, &amp; þe carione wox faste, þane our þe wal þai vald þam cast, til þe dykis nere full ware of þe carione, þat castyn wes þare; &amp; of þame þane sa gret stink rase, þat al þe ayre corrumpyt was. þane tytus, þat þis oft has sene, þare gret myschefe sare can mene; howand his handis to þe hewyn, cryit one god with hey stewyne: “lord, þu wate þat I do nocht þis ded, bot thru þe It is wrocht.” for nothire wes lewit in þat towne hwnde, na catte, na ?et ratone, hyde, na skyne, na ?et ald s[ch]one vnhetyne, be þis wes done. a matrone þan in þe towne wes mychty of kyne &amp; of riches; bot syke ?unge men, as I sad ayre, of al hyre gude mad hyr so bare, þat þai lewyt hyre na thinge to ete of al þat þai mycht with hyre get. hyre sowkand sowne þane [cane] scho ta with dowle be-twyne hir handis twa, &amp; sad: “vnhappy sone arte þu of mare vnhappy modir now; to þi modyre now mon þu be met, þocht wa be me, &amp; to þe thefys horroure alvay, &amp; to þe warld in proverbe ay.” &amp; quhene scho had þis sad, but mare hyre awne barne scho slew rycht þar, &amp; sethit hyme, &amp; ?ete þe halfe for hungyre, as it had bene a calfe, &amp; hyd þe tothire halfe, quhill scho for hungyre suld þe sammyne do. &amp; thefys þane rane vpe &amp; done to refe met, in-[to] þe towne. persawand prowd sawoure þare of sottyne flesche, þai fand but mare, &amp; ruschyt in þe howse alsone, &amp; askyte quhare þe fles wes done. þane scho, þat mycht na bettyre do, þe tothire halfe brocht þame to, &amp; sad: “þe bettyre parte is þis þat I brynge ?ow, so haf I blyse,” &amp; þar-with all vnhelyte It. &amp; quhene þai wele persawit It, þat of a barne þe halfe It wes, In harte þai had sike wgrines, þat þai had no word for to say; sa ware þare hartis in effray. þane sad scho: “þis myn sowne wes, &amp; myne þe syne is mare &amp; lese; ettis þare-of now sawfly! for all þe lawe ettyne hafe I of hyme, þat I of body bare; for-þi, me thynke, ?e suld nocht spare.” &amp; quhene þai hard hyr þis say, þai lewit þe howise, &amp; ?ed þar wa. twa ?ere fra vaspasyane of þe empyre þe state had tane, tytus Ierusalem cane wyne, &amp; tuk al þat he fand þare-In, &amp; bathe þe tempil &amp; þe towne, rycht to þe ?erd he gert cast done. &amp; as þe Iowis criste cane by of þare con?e for pennyse thretty, sa alsa tytus of Iowis sald for a penny thretty, by quha wald. for-þi þus Iosaphus cane tel: tytus þare of þame cuth sel fullely nynety &amp; sewyne thowsand, þat þane war had owte of þe land; &amp; a-lewyne thowsand were be swerde &amp; hungyre ded rycht þare. þare mycht mene se, quha wald luke, quhat rewengeance god tuke fore þare gret &amp; horrible syne, þat þai lange tyme ware rutit In, &amp; of repentance had sic space þat þai mycht wele haf gottyn grace, &amp; in-to les þane fowrty ?ere, namely hafand sic taknys sere. als now is red: quhene þat tytus Ierusalem had wonone þus, he saw a wal wes fow thyke; &amp; his mynowris þare gert he pyke, In entent to caste it done, as he þe lafe dyd of þe towne. as þai ware faste wirkand, a man in-to þe wal þai fand, þat one his fete vpstannand wes, fore he sa sted wes in þat place, þat he mycht nothire syt no ly; sa strate to hyme wes þat herbry. &amp; he wes clede þat al dewice, furryt wele in wayre &amp; grece, &amp; body had of fare stature, &amp; semyt man of gret honoure. þane speryt þai quhat man [wes] he. quod he: “Iosephe men callit me, of aramathy in Iuda, myn sorname I wes wonte to ta. &amp; quhene þe Iowis for invy Ihesu criste cane crucify, amange vthire I wes þare, &amp; beheld to þare fellone fare, &amp; fore me thocht It wes Ill done, at pylat I purcheste licence sone, to louse his body fra þe tre, &amp; in þat grawe, þat I fore me had mad, lad hyme reuerently. þare-fore þe Iowis fore Inwy In til a cawe me closit faste, lokit, &amp; celyt at þe laste. bot Ihesus, quhene he rase fra dede, come bodyly in-to þat stede, &amp;, al vnsterynge þe stekyne of þe presone &amp; þe selynge, owte of þe cawe þan can me ta, &amp; to myn awne howse gerte me ga. bot quhene I þare a quhyle had bene, &amp; talde til al þat I had sene, &amp; bare leile witnes to Ihesu, þane þe Iowis wald nocht me trew, bot, for I na suld to vthire tele þis tale, þe Iowis, þat ware fel, In-to þis wall stekyte me, In hope þat I here dede suld be. bot fra þat tyme ay god me fed with gaystely fude in-to þis sted, &amp; conforte me with gastely lycht, sa þat me thocht I had clere sycht. sa me thocht þis closyne myssat me in na-kynd thynge.” þane tytus bad hyme gange his way, &amp; þis marwele til almen say. bot eftir þe lange processs, fra tyme þat þis done wes, þe Iowys, þat ware schalyte wyde, assemblyt at a certane tyde, &amp; tald of consent commowne, þat þai of new wald wal þare tone. &amp; in þe mornynge, quhen went þai to do þis for til assay, al þe feld, þat wes our-sprad with fare quhyte dew a-bout þat sted, full of fare croycis cane appere, as þai be crafte wele payntyt were. &amp; fra þai þat sicht sene had, þai fled away but maire a-bad. &amp; one þe morne þai thocht þat þai to wal þe towne wald ?et assay, &amp; assemblyt in þe mornynge; &amp; ilke man one his clethynge a takine fand of new, fresche blud, In al thinge lyk to cristis rud. bot sa abaysit þane war þai, þat þai lefte al &amp; held þare way. fore thire sygneis ?et left þa nocht, bot to þe byggynge-place þai socht, &amp; for þat cause beowte þe place a multytud þare gadderit wes, þat dewysit quhat wyis þai vald þat wark mak but delay. þane of þe erde sprange a fyre, þat þame brynte, al bane &amp; lyre. for god wald nocht þat þai had grace to byge þe towne quhare it her wes. ?et wald nocht god fore-euir þat þai of þis warld ware done away, bot erare in þe mynd of his name, &amp; for þare ay-lestand schame, ay suld leste, to gere þam mone quhat gud he has fore al done, &amp; ay abydis, gyfe þai will lewe þare erroure &amp; turne hym till. &amp; þat sal be but dowt, as It Is recordyt in haly wryte, þat men in þis hale world sal se bot a hyrde &amp; a hyresel be, before þat god sal cum to deme bath gud &amp; Il as hym sal seme. þare-fore, sancte Iames, helpe me þat tyd, quhene I ma nocht myn synnis hyd, sa throw þi helpe I ma hynne twyne but schame, det, &amp; dedly syne. VIII.—PHILEPUS. Of sanct philpe now spek wil we, nexte sancte Iames in his degre, þe quhilk quhene he had thretty ?ere thru sycheeme gane fer and nere, &amp; goddis worde prechit wyd-quhare, &amp; payganis, þat war dwelland þare, In til his lare wald nocht enclyne, bot lete hym al his trawelynge tyn, &amp; tuk hyme, &amp; stren?et in hy to þare goddis to sacrify; &amp; firste of marte þe maunmente he suld begyne, wes þar entent. &amp; quhene þai hyme for sic cause brocht to þare tempil, þat wele was wrocht, fra vndir quhare þe maunment stud, a fel dragone, lyk to be wod, come startand owt al sudanly, &amp; þe bischopis sone in hy, þat fyre to sacrify cane kepe, &amp; twa tribunes þare til eke, þat gerte þare men þe appostil bynde, slew of his mouth with þe fel wynde. &amp; al þe lafe þat þe wyne had twechit, richt seke ware mad. þane ware þe folk in gret effray; bot þe apostol cane þame say: “sa, þat ?e wil tr[e]w to me, &amp; ger ?our maumentis brokine be, &amp; in þe sted It standis now, set vpe a croice of dere Ihesu, &amp; honoure It, þat seke men may fra god þare hele get but delay.” þane cryit þai in a sone: “þe fygure of marte cast we downe, gyf þu oure sekemen wil ger hafe to parfyte hele, þat þai now crafe, &amp; namely gyf thire thre remede thru þe ma haf, þat are here dede.” þane philpe sad to þat dragone: “I commawnd þat þu brak downe of marte þe mawnment but delay, &amp; syne fast hald one þi way, dowand na skathe, mare na les, quhare ony are in wyldirnes.” &amp; he his commandment cane fulfil, &amp; syne to man did na hyl. þane philpe cane his prayere ma, &amp; parfyt hele gat til al þai, þat þe dragone mad sek or sare, &amp; þe thre men, þat ded lay þare, fra ded to lyfe thru þe wertu he raysit þame of dere Ihesu. þane al þat þis had hard ore sene, trewit in god, &amp; war mad clene throw baptysme &amp; þe gud prechynge, þat philpe mad, of hewynly thinge. þane gert he mony kirkis ma In al þe land to &amp; fra, &amp; prestis in þame ordanyt he, &amp; deknes alse in þare degre. quhene he had a ?er dwelte þare, In asya sene canne he fare. &amp; to þe gret towne hapnyt hyme to cum firste of Ieropolyne, quhare he fand hevynutis, þat throw wikit heresy nyttis, þat criste had suthfaste flesche as man, bote forsit þame to preche þane, þat nocht bot fantassy it wes, þat criste semyte for to hafe flesche. bot þe erroure but delay philpe clerly put away. &amp; philpe als had with hym þare twa madynnis, þat his douchteris ware, þat haly ware in ded &amp; thocht. &amp; god for þame gret merwalis wrocht; fore thru þe gret grace þai had mony man cristyne wes mad. sewyne dais philpe before his ded a gret gadrynge mad in þat sted, &amp; ythandly þai dais sewyne tachte he þe folk to wyne hewyne, &amp; sad, god lente hyme þat space to teche man to wyne his grace. þane prestis &amp; deknys þare mad he, þat prowand in þe kyrke suld be, &amp; for þe þuple for to pray, þat þai to god mycht plese alway, &amp; al þe remaynyne to do, þat efferyte þare ordyr to. &amp; quhene þat he had luffit here fowre score fullely &amp; ek sex ?ere, vntrastefull folk of þat land fore gret invy tuk hym &amp; band, &amp; mad a croice in lykynes, quhare-one his master done was, þat he sa prechyt in þat land, &amp; þar-apone ful faste hym band. &amp; one þat wyise he ?ald þe geste to god, þat It tuk in-to haste; &amp; wes enterit honorably, &amp; his twa douchteris lad hyme by In athire hand, quhare dere Ihesu ferly werkis dois for þame now. þar-for to þame I pray al thre, þat þai sic grace purches me, owte of þis lyfe þat I twyne but schame, det, &amp; dedly syne. IX.—BERTHOLOMEUS. Now nexte eftir of bartholome Is to spek in his degre; fore bartholome wes þe nynte; &amp; to preche wes send in ynde, þat is þe farrest land, we trew, quhare ony man dwellis now. &amp; quhene he come in-to þat land, a tempil grete &amp; fare he fand, &amp; þare-In wes ane ydol mad, to quhame þe folk in custum had to sacryfy euir-ilke day; &amp; astaroth hym callit þai. &amp; þe apostol enterit þare, In habit as he a pilgrime ware. &amp; in þat ydol dwelt þare þane a fend, for to dissawe mene, þat, quhene he men mad sek &amp; sare &amp; for a tyme wald to þame spare, fulis trewit wele þat he þame heylyt of Infyrmyte. for-þi þe tempil of syk mene wes fillit ful, but &amp; ben. þane, þocht þai wald cry or rare, of þare god gat þai nan answere. þane, quhene þai persawit had, þat þare god sa sone dum Is mad, to þe nexte citte þai cane pase, quhare þat ane vthire ydol wes þat þai menskyt, &amp; hecht beryth, &amp; eftyre þat hyme besyly þai speryt, quhy astarothe, þare god, wald nocht answere þame as þai besocht. sad beryth: “?e sal trew, þat he sa harde is bundyne now with het chen?eis, as fyre brynnand, þat he ma nothire stere fowt na hand, na speke word, na his hand draw, fra þe appostil bartholomow come in ?oure towne.” þane sad þai: “quha is þat, we pray þe, sa.” “of mychty god, quod he, þe frende he is, &amp; here will leynde fore til distroy ?owre goddis all, quham-one ?e suld in mystere call.” quod þai: “þe taknys, we þe pray, þu tell ws quhare-by we ma knaw hyme by vthire men.” berith sad: “?e sal hyme kene be his hare, þat is crispe &amp; blak, &amp; mylk-quhyt flesche but ony lake, with gret ewyne &amp; ewyne ness-thrillis, &amp; fare barbe, þat sumdele launge is, meyngit with quhyte hare. als he Is of stature lufly to se. his clathis are quhyte &amp; alsa new, sete with stanis of purpure hew, &amp; sex &amp; twenty ?ere are now, þat he has oysite þame, ?e trew! a hundre syis one day kneland, &amp; als of[t] one nychte prayand; &amp; angelis are ay hyme by, þat tholis hyme nocht be wery, na quhat is hungyre, na ?et threste, na gret trawale neuire he wyste. &amp; fare blyth wlt euir [h]as he. &amp; thyngis to cum he ma se. al langage spek he cane, &amp; vndirstand al leyd of mane, &amp; it þat ?e haf askyt me, &amp; myne answer wele wat he. &amp; quhene ?e sek hyme, gyf he wil, or ellis nocht, [sal] apere ?ow till. bot, gyf it hapyne sa þat he wil thole hyme of ?ou fundyn be, pray[s] þat he cum nocht here; fore dowte, as he dyd to myn fere, þat he do me þe sammyne or ware; fore-þi prais he cum na nare!” thane went þire men hame in hy, &amp; socht þe appostol besyly twa dais, als wele as þai mocht; bot taknyne of hyme fand þai nocht. þane In þe tempil a man lay, þat þe fend trawalyte ay, &amp; one þe apostol criyt he: “þi haly bedis brynnis me.” þane þe apostol sad but mare: “wikit spryt, trawale hym no mare!” &amp; with þat wourd, in þat place þare, þe seke wes heylit of his care. þane quhene þe kynge of þe land herd þat þe apostil sagat ferd, þat lunatyk a douchtyre hade, send þane to hyme but abade &amp; prayt hyme [to] cum hyme to, &amp; to his dowchtyre þe sammyn do, þat he dyd to þe lunatyke; fore þare seknes ware elyke. þane to þe kynge he come in hy, &amp; fand his douchtyre bundyne ly In yrne chen?eis, fore þat scho wald thole na man to cum hir to, þane with hyre tetht scho can þam ryfe. þe appostil bad louse hire be-lyfe. þe apostil said: “beis hardy, for þe fals fend bundyne haf I, &amp; beis nocht rade!” &amp; with þat parfyte hele þe madyne gate. þat gert þe kynge, þat wes large, his men of gold &amp; siluer charge camelis, &amp; with preciuse stanis, þat costlyk ware, for þe nanyse, &amp; to þe apostil send þame thocht; bot hyme in na place fynd þai mocht. þane one þe morne, quhen it wes day, quhare þe kynge in his chawmir lay, &amp; al entre closit ware, þe apostil to hyme cane apere &amp; sad: “sir kynge, quhare-til gert þu þi men with tresour sek me now? to sik man þu suld gyf þat til, þat of wardly gud has wil; bot I cowate na warldly thynge, na in fleschelyk has lewynge.” þane cane þe apostil til hym preche of cristis law, &amp; hyme teche, &amp; schew hyme with vthire thynge þe manere of oure ransonynge, &amp; how þe fend one foure-kine wise he discomfyte and his quentice, þat wes thru ferly scheuannes, mychte, richte, wysdome laste wes. fore scheuand he wes, as adame, þat wrocht w[e]s of vmwemmyt lame, had oure-cumyne, rycht sa suld he one a vnwemmyt virgine be borne, þat suld oure-cum oure fa. &amp; syne þe tothire thinge of þa wes: mychtyly he put hym owte of his ald sein?nery but dowte, þat he fra man vsurpyt had, syne eftire þat god had hym mad. &amp; þe thryd thynge wes rycht-wisnes; fore richt thinge fore-suth it wes, þat, as þe fend oure-come þe man, þat of þe froit had etyne þane, richt sa suld mane in lele fastinge oure-cum þe fend in til althinge. þe ferd, þat falowis nere þare-by, þat he ourcome þe feynd vysly, quhene his visdome þe fendis arte had ourcumyne in til al parte, as quhene Ihesu in wildirnes hungyre richt sare, þare na met wes, &amp; satane bad hyme mak bred ?are of stanis, þat ware lyand þare, &amp; sa ourcome hyme with slicht hid as he before our elderis did; &amp; gyfe of bred had he no ned, he suld haf dowte of his godhed; bot criste answerte sa wysly, þat þe feynd begylyt wes vtraly. thane quhen he had þe kinge vndon þe sacramentis of treutht alsone, he sad, gyf he wald baptiste be, his god faste bundyne suld he se. þane in þe morne one þare wyse þe bischapis mad þare sacrifice to þare ydole; &amp; þane þe feynde, þat cowartly in It cane leynde, rayrit wele lowd, &amp; sad in hy: “cesis, wrechis, to sacryfy for dowt It hapyne ware to ?ow þane to me, þat is bundyne now with chen?eis thru angelis brycht of Ihesu criste, goddis sone of mycht, þat þe Iowis dyd one þe rude, of hyme myskennand þe gret gud, quhen he oure-com þe ded, þe quene, &amp; oure fel prince with-owt wene, þat is þe spouse of ded full fell, &amp; has hyme bundyne In-to hell.” full mony þane rapis hynte, &amp; to draw done þe ydole mynte; bot it mycht sterit be na way. þe apostil þane one hicht can say: “þu feynd þare-in, to þe I speke, &amp; byddis þu þat ydole brake but abad in pecis small.” þane he brak it; &amp; þare with-all to god þe apostil mad prayere, &amp; al þat in-to seknes ware, þare hele parfytly gat rycht þare. þane þe apostil but ony mare of þe tempil a kyrke made, &amp; þe fals feynd but a-bade he gert gange in-to wildirnes, quhare þat neuire man dwelland was. þane goddis angele can apere, þat wes wondyre brycht &amp; cleyre, &amp;, fleand in fowre nukis, made with his fyngyre þe croice but bad, &amp; sad: “richt as þire sekmen has gottyne þare hele thru goddis grace, sa sal þis tempil clengit be of al fylth and Iniquite of þe feynde, þat þare-in dwelt ay, þat þe apostol has put away. nocht-þane ?ou I sal gere hyme se, bot rad se þat ?e nocht be, &amp; in ?our forhad but abad makis þis selfe takine, þat I haf mad with myn fyngyre in þe hard stane!” with þat he gert þam se Ilkane þat ethiope as þe sete blak, þat had þe face gretly rlak, for it wes awful &amp; mysmade; &amp; þare-with a syd berd It had, &amp; of his hewyd þe lochtris of hare til his fete strekand ware, &amp; of his mowthe &amp; of his ene sprakis of fyre bryste owt bedene, &amp; of his handis behynd his bake bundyne with chen?eis of fule mak. þe angel sad to þe ful thynge: “fore þu dyd þe apostilis bydynge, quhene þu brak þine awne mawnment, quhare-thru ful mony men war schent, of þe bandis I sal louse þe; bot to sik wildirnes þu sal fle, quhare to man þou grewe na may, &amp; dwel þare-In to domysday.” &amp; quhene þe angel had þis sad, þe fellone fende mad abrade &amp; with gret noyse &amp; ilmowtht late, grewand na man, he held his gate. &amp; þe angel, þat þai al saw, vpe in hewyne of þare sicht flaw. the kinge, his barnis, &amp; þe quene, &amp; al þai þat þis had sene, trewit in god &amp; baptysme tuke; &amp; þe kinge þe warld forsuke, &amp; as discypul folowyt ay þe apostil til þe end-day. þane gadderit þar þe bischapis al of the templis gret &amp; smal, &amp; [come] to þe kynge astroges, þat to þis kynge bruthire wes, and of þe puple gret playnt mad, &amp; of þe tynsale þat þai had, &amp; of þare goddis brokine done, &amp; of þare tempil subuersione, &amp; of sorcery plen?eit þai, þat þai sad þe apostil dyd ay. &amp; quhene astrages, þe kinge, had hard þe bischopis complen?einge, wes wrath &amp; a thowsand mene send to brynge þe apostil þane. &amp; quhen he come be-for þe kynge, he sad til hyme as in hethynge: “Is þu he þat sa wikitly my bruthire has peruertit? sa, quhy.” quod he: “I peruertit hyme nocht, bot to conuert hyme wes myn thocht.” þane sad þe kinge: “rycht as þu has drawyne hym fra his god now, &amp;, I trew, to þ[i]ne, sa sal I to myn god gere þe sacryfy, &amp; honoure hyme fra þis furth ay.” til hyme þe apostil þan can say: “þat wykit fend, þat þi bruthire honowrit as god be-for wthire, I band, of hyme hafand nane aw, &amp; bundyne til hyme syne can schaw, &amp; gert hym brak þe mawnment all, þat he Indwelt, in pecis smal. &amp; gyf þu þe sammyne wil do to myn lord, I ame redy, lo, to fulfill al þine entent, &amp; sacrify to þi mawnment; bot, gyfe I brak þi goddis now, but stryf in myn goddis þou trew.” &amp; rycht as þai sik spek can mak, men tald, þe kingis god baldak wes fallyne downe &amp; brokyn smal. þe kinge for Ire þane raf his pal of purpur, þat he In wes clede, &amp; gerte þe apostil in þat stede with gret stawis be dongyng sare, &amp; þe skyne of hyme be flayne þare. þane cristyne men in gret honoure In þat place mad his sepulture. &amp; þe fel kynge astrages &amp; al þe bischapis, at þar wes of þe tempil, þat playnt had mad, þe feyndys slew but ony bad. &amp; men polemyus can make, þat lewyt his k[i]nryk for his sak, bischape; &amp; twenty ?ere his office worthly cane stere, and þane sic end mad of his lyfe, þat he is now in hewyne but strife. þe quhilk lyf god grant ws to wyne but schame, det, or dedly syne. bot syndry opynione sere men has of his passione. for þe haly man dorothe sais þat crucifyt wes he; &amp; quhene he in til Ind prechyt, matheus þe ewangele in-to wryt he gafe to þame in þare awne led; he tholyt passione, as we red, in þe citte of Albany &amp; in þe land of hermeny, quhare [he] apone þe croice wes down. &amp; bely flawcht flede alsone. &amp; sum men sais fore suthfastnes, þat he richt þane heddyt wes. &amp; ?ete men fyndis at thire thre but stryfe ma wele accordit be: þat he crucifyt wes fyrste, &amp; [syne] his skyne of flayne with lyste, &amp; at þe laste his nek in twa þai strak, &amp; cane hyme martyre ma, &amp; say oure-come oure wyddirwyne, tholand þis-wyis thrynfald pyne, &amp; for his mede brukis þat blyse, þat god has grathit til all hys. to þe quhilk blyse he ws brynge, þat hewyne &amp; ?erde wrocht &amp; althynge, and gyfe ws grace sa to do here þat we hardly ma [a]ppere befor hyme, þat al has sene, richt, gud, ande Ill, as hyme think [q]wem. X.—MATHOU. Now here eftyre will I schaw of þe apostil sanct mathew, þat had ane vthire nam þar-by, þat wes men sad callit lewy, as rede is in lukis gospell. quhene cryste in-to þis ?erd [cane dw]el, In til a towne he come forby, quare in þe tolbuth set lewy, þat as a tollare þare wes sate, vnlessume wynnynge for to get. &amp; quha in hopyne syne is tane, þe ewangell callis “publicane.” þane criste beheld to þis lewy, &amp; bad hyme folow hym in hy. þane rase he vpe but abade, &amp; a gret feste to criste he mad, &amp; lewyt þe warld &amp; al his thing, &amp; went with criste but mar byddyng. &amp; sa wes mathew mad rycht þane quyte, &amp; lewi a haly mane. þis sammyne mathew, of quham we makis euire ?ere solempnyte, &amp; þat wes fyrste commovne tollere, god mad [h]is chosine apostil dere, &amp; of appostil &amp; ewangelyste god chesyt hyme to be þe fyrste, &amp; in-to þat wark sa wel spede, þat It in haly buke Is rede oftyre þane vthire commownly, as I thinke to tel here quhy, ore I make endynge of þe tale. &amp; quhene mathew had mad hale his ewangele, þane he tuk his va til ethiope but mare delay. &amp; þame kynde blak had made. be he a quhile vith þam dwelt had, he mad þare hartis quhyt as snaw, &amp; gert þam god &amp; his law knaw, as þai ma fynd wele be his ded, at lykis forthyr for to rede. In ethiope þan prechyt he, &amp; come one case til a citte, þat mekile wes &amp; of gret fame, &amp; nadabar It had to name; &amp; twa full vikyt men fand þare, In sorcery þat richt sle ware: þe tane arphaxat callit wes, &amp; his companyone zarroes. &amp; eglippus men callit þe kinge, þat had þat land in sterynge. &amp; þire twa can hym sa bewile thrw sorcery &amp; felone gyle, þat he trewit quhat þa suld sa, &amp; at þai goddis vare verray. &amp; sa did men of þat towne &amp; of þe kynryk vpe &amp; downe; sa þat men come of fare land, to þame to pray &amp; mak offerand. &amp; with þare sorcery wald þa lat men to gange a fute away. als þai tuk fra men þe sycht, &amp; for to here to haf na mycht, &amp; sere men ger þe fyfe vittis tyne, &amp; quhen þame leste, restore þam syne. &amp; quhene þai set wald þar entent, þai cuth, be þare enchawnment, ger serpentis strik men ful sare, as befor-tyme wechis vont ware; &amp; sum þat semyt ded to lay, vald rase vpe thru þar sorcery. as men in proverbe sais, mare reuerens Is gewine always to vekyt men fore dred &amp; dowte þane to gudmen for luf al-owte. for-þi god, þat has cur of men, to þat towne send sancte mathew þan, þat al þe Ivglery vnhyd, þat þai twa, be þare craftis, ded; fore al þat þai gert stand stane-stil, to gange he gef þam ful fre will, as to defe men þe herynge, &amp; to blynd men þe seynge; &amp; quham þat þai had euir marryte In þare wittis or differryte, sancte mathew gaf þe heile parfyte, of goddis grace &amp; his meryte; &amp; quhame þat þe serpentis hurte had, In goddis name hale he mad, &amp; gerte þai serpentis ly al still, as slepande, &amp; do na mane Ill. þe eunvk þane of quene candas, þat be sanct philpe cristine mad ves, fel to his fete, and sad: “thru þe god now has visyt þis citte, fore to deliuere It owte of care, þat be þire wechis here wrocht are, þat gere fele men wene þat þai throw tryget are goddis verray.” þe ewinuke [tuke] &amp; led hym blythly til [his] howse to þe herbery. þane til þe house come mare &amp; les, þat frendis to þe ewnike was, &amp; harde þe apostil sermone say, þat fele of þame cane baptisym ta, seand þat he vnhid þe hill, þat þai twa ded þe puple till. fore þai wald grewe men on sic wis, þat It semyt be þare quentyce þat, quhen þai cesss wald to do Il, þe hele þai gaf þe sekmen til. bot þe apostil nocht anerly helpyt þame þat thru sorcery þire wekit men mad sek &amp; sare, bot al þe lawe quhat-euir þai vare, &amp; to þame þat ware lunatyke, &amp; brayne woude þat ware lyke, he restoyrit ferlyfully til þare estate ful happely. &amp; he sik grace had in prechinge, þat all þat harde hyme, ?ald or ?ynge, had wondyre þat sik grace suld be In ony manne as þane had he. the ewynike þane til hym can say: “þu goddis seruande, I þe pray, quhow þu all lede spek cane, &amp; vndirstande euire-ilke manne, sene þu a manne Is of hebrew?” sad mathow: “I sal sa þe now. eftyre cristis ascencione, þe haly spyrit of criste come done, as before till ws [he] hechte, &amp; in ilkane of ws cane lycht, &amp; gerte vs con al menys lede, to speke quhare-sa-euire we ?ede. &amp; as men quhyle in pryd thocht had to gere a toure say he be mad þat þe hicht of It suld ewyne be manis traste rek to þe hewyne; bot þare pryd &amp; presumpcione ferlefully þane god put done, of a langage makand a lede, as men oysis now to rede, &amp; sa þare warke lewit vnwrocht, fore vndire-stand vthire þai na mocht; sa god knawlage of al leyde gafe ws, to preche quhare we ?ed, how men suld make a toure to wyn hewyne &amp; þare to dwell In, þat is, be treutht &amp; baptysme, tane, &amp; nocht be warke of lyme &amp; stane.” &amp; as þe apostil wes prechand, ane sad, þe wechis war cumand with twa dragonyse, þat awful ware one to luke, for-owtyne mare, for athire had a helme one tane, &amp; blessis of fyre with brynt-stane at nese &amp; mowthe þai schote owte, þat slew mony but ony dowte. þe apostil furth þane wald [haf] gane; bot þe ewnuke sad hyme on ane: “?e lat þe dure stand rycht &amp; still; at þe wyndow spek þame till!” sad he: “þe dure þu opyne me, &amp; at þe wyndow þu ma se quhat maner þat we [sal þame] do.” þane he þe dure opnyt hym to. &amp; he þe croyce one hyme mad &amp; went furthe but ony bad. &amp; quhene þe dragonys þat war kene, þe apostil sa taknyt had sene, downe at his fete sone þai fele, &amp; slepand þare, stil cane þai dwel. þe apostil sad þe wechis to: “quhare is ?oure crafte, quhat can ?e do? ger þame lif vpe, gyf ?e may!” þane þare crafte þai cane assay, &amp; þai mycht do na thinge suthly. quod he: “gyf na ware þat I had prayt to myne lord for ?ov, þe sammyne ?e wend þai suld nov haf done to me, þat Ilk suld þai haf done til ?ow foroute delay.” þe puple þane þat þis had sene, prayt þe apostil al bedene, to delyuire þat cite of þai fel bestis. &amp; þane he In name of god bad þam rathe ryse, &amp; do naman schat[h]e, &amp; pase to þe stede quhare þai vare. &amp; sa þai did but ony mare. and quhene þe apostil þis done had, to þe puple sermon he mad of ?erdly paradyce a fyte, &amp; quhat delyt is in Ite of al thinge þat suld men plese, &amp; lyfe but dede, with harte ese; bot quhen men wes castine owte of It, &amp; lewit in-to dowte, merciful god ?ete þane rychtvise brocht hyme til hewyne-lyk paradyse of criste be þe natiuitate, quhare he in blyse suld euire be. It hapnyt þe kingis son be ded; &amp;, quhare he lay in þe sted, þir twa wechis com, to prefe gyf þai mycht gere hym þan lyfe. &amp; quhene þai saw þat þai na mycht hyme rase be þare fals slycht, þai tald þe kynge þat goddis had rawist hyme; for-þi but bad It nedyt þat he suld mak a tempil for his sonnis sake, &amp; a mawment, quhare-thru he mycht as ay god ay honoryt be. þane com þe ewnuke of quen candas to þe quene of þat place, &amp; sad: “laydy, ger þire wechis ?eme, þat makis þame goddis to seme, &amp; [send] for þe apostil to cum þe till; for he ma wele, gyf he will, resuscit þi sowne.” &amp; þane scho of hyr frendis send hyme to; &amp; he come sone but abad. to quham quene ewfanissa request mad, sayand: “I knaw wele, þu Is apostil þat send Is now fra criste, þat raisit fra ded ful mony man in syndry sted, &amp; to defe men to here gef mycht, &amp; to stane blynd gef als þe sycht; &amp; in his name I traste þat þu ma do þe sammyne-lyk vertu; fore his sake þar-for I pray þe þat þu myn sone gyf quyke to me!” þe apostil sad: “?ete has nocht þu hard myn prechinge, &amp; sais þat þu þi sone queke se þu ma?” he tuke his hand &amp; cane say: “In name of myn god Ihesu, ewfratome, I byd þe now þu ryse vpe.” &amp; sa did he. &amp; fra þe kynge þat sycht can se, þane bad he his frendis cum þar in hy In mannis four[m]e god til aspy, &amp; bad þame sic worschipe do til hyme as afferit to god to do. &amp; at his biddinge fele vare ?are to mak hyme sacrifice rycht þare, vith incense &amp; lampis lycht &amp; tortyse al brynnand brycht, &amp; sere thingis in syndry vyse, þat oysyt vare in sacrifice. eglippus þan, þe for-sad kinge, gert his men gold &amp; siluer bringe, &amp; cronis sat vith preciuse stanys, &amp; mykil tresour for þe nanyse, to gyfe þe apostil as offerande. bot he one It vald lay na hande. bot qu[h]ene þai var al redy, as þe kinge had biddyn, to sacrify, þe apostil gerte þame al be stil and on þis wyis sad þame til: “Gudmen, [h]ald ?ow al in pese, &amp; to do me sik honoure cese, þat is a flesclyk man, as ?e, gyf ?e behald me, vele ma se, &amp; is a serwand, as ?e trew, of myn blissit lord Ihesu, þat, to kene ?ov, hiddir send me, ?our symulacris for to fle, þat ar but kistis, quhare-in ?our fa Is herbryt, for to do ?ow wa, &amp; for [to] lef al ?oure erroure &amp; hym [to] worschipe &amp; honour; for resone wald erare þat ?e til hyme honoure [do] þane to me, þat na gud ma do, na vertu, bot of his gyfte, wel ?ou treu. for I as man mycht be na wyse þe kingis sone fra ded ger ryse, bot in þe name of dere Ihesu, one quhais name I pra to ?ov, þat [?e] til hyme, as god verray, mak sacrifice euir-ilke day; &amp; with þe riches ?e gere mak a mykil kirke for goddis sake, quhare ?e ma assemblyt be, goddis wordis to here of me.” þane went þai furthe but abad, ma þane twenty thousand, &amp; mad, of thretty dais in þe tyme, a costlyke kirke of stane &amp; lyme, quhare-in sanct matho þe treutht clere tawchte þam thre &amp; thretty ?ere, &amp; throw his prechinge sa wrocht þan, þat ethiope al hale he wane to cristyne treutht, &amp; baptisym tuk, &amp; þar mawnmentis al forsuk. &amp; þe kyng, &amp; þe quene alsa, þat to name had ewfanissa, trewit &amp; baptyste var rycht þare. &amp; þar dowchtyre als thru his lare, &amp; hecht als ephigenea, trewit &amp; cane þe baptysym ta; &amp; of his hand þe vail scho tuk &amp; come chaste, as sais þe buke, &amp; wes mad proves but wene of twa hu[n]dricht virginis clene. þane þai weches had gret care, &amp; fled to perese &amp; stil dwelt þare. &amp; eglippus in til gud elde, to god of hewyne, þe sawle can ?eld. and yrtacus wes syne mad kinge, þat ?arnite maste of ony thinge þe kingis dowchtir for to wed, þat wes þane dede, &amp; brynge to bed. bot hyre consent he mycht nocht get for gyfte, gud, luf, na threte; for schow awouyt chastyte. &amp; to sanct mathow son went he, wenand be hym wele til eschewe, &amp; for to wed hyr get hyr leyfe, &amp; halfe his kinryk hycht hym sone, sa he wald ger þat be done. þe apostil þan sad hym till: “of þi predecessare eftir þe wil, þat to þe kirk ilke setre-day vald cum me til, to her me say goddis word, sa ma þu do; &amp; scho alsa come þare-to of hyr madynis, &amp; here with-all quhat gud of spousale spek I sall; for gud spousale is plesand thinge to god, þat of hewyne is kinge.” þan yrtacus wes rycht blyth, &amp; þe next setret-day alswyth a congregacion has gert ma; &amp; hyddir come ewphigenea, &amp; hyr madynnis with hyr war bowne, for to her þat sermone. þe apostil þane bad al be stil þe tyme he suld preche þam til. he bad þame fyrst ?arne hewynly thinge. syne sad he þus of maryinge: of all þe sacramentis sewyne mariage was fyrste þat god of hevine, to cople man &amp; vemene, mad, &amp; blyssit þat band but ony bad, &amp; bad þat gud luf suld be betwene þame in þare degre, &amp; als for sic cause mad þat band þat vomane suld luf hire husband atoure al, &amp; he his vyfe, to dwele sammyne but ony strife. þane yrtacus wes ryicht blyth, venand to get his wil swyth; trewand he had prechyt sa for to ger eufenea consent to hyme but mare abad, for-quhy a quhyle noys he mad, þe apostil lowand alway of þat þat he had harde hym say. þane matrimone he can commend, þat mad wes to sa gud ane end, gyf þat It will anowrnyt be vith gud werk &amp; with honeste, &amp; but reprufe kepit alsa. “bot gyf a seruand now vald ta his kingis wyfe succudrusly, he seruit sik blame, sekyrly, þat he ware worth to bryn in fyr, þat þat did fore ful desyre; bot nocht, for þat he vedit wyf, gyf it war leful &amp; but strife, bot, for he mystuk for to wed his lordis wyfe &amp; bring to bed. kinge yrtacus, myn sone dere, I say þe one þe sammyn manere, knawand þat eufagen[e]a, throw a wou &amp; halowit vaile alsa, Is spousit to þe kinge of hewyn; how dar þu þane for hod or ewyn fra þi lorde tak hyre to þe, vnlefully to wedyte be?” uIthe þat þe kinge, þat lovit had þe apostil, but abade with harte enflammyt as ony fyre, owte of þe kyrk went in gret Ire. bot þe apostil wes nocht rade, bot sad furthe as be-fore he had, &amp; forthir syne sad he þus: “Gud men, wit þat yrtacus of lordschepe sal schorte tyme hafe, þocht he vnlelful ?arnynge crafe. &amp; god oure lord ws prechand sad: ‘quhene It hapynnis ?ov to stand be-fore þe precedent ore kynge, þat sal gere felloun[l]y ?ov dynge &amp; scla percase, ore pyne ?ow sare, bot eftire þa ma do nomare— þare-for be ?e of stedfast wil, þocht wyld men wil ?ov do Il; for tholand trybulacione, god in his blysss sal ?ov crowne.’” þan ewfegenia and all hyr madynnis can til hys fet fall, &amp; sad: “þu apostil of Ihesu, for his dere name we pray [þe] now, þat þu þi handis one ws lay, &amp; bles ws, sa we eschape ma of hyme þat cessis nocht to t[h]rete ws al bot gyf his wil he gate.” ewfegenia [sad]: “men wat In-to myn faddyre tym, howgate he fawndyt myn wil for to gate, quhile be flatryne, quhyl be thret; quhat wene ?e þat he sal do now to me, þat has na helpe bot ?ow?” þe apostil þane, þat sat had hale his traste in god, &amp; gef na tale of yrtacus, þai madynnis all blyssit, &amp; gefe þam waile &amp; pall. syne, quhen he had sad þe mes, &amp; all went hame, þat þar wes, þe In-kyre luf he had god til held hym in-to þe kyrk al stil, þat, quhare he had goddis body sacri[fy]te one altar ner-by, þat he mycht for goddis sake þar martyrdome þar cane take; &amp; fore þat cause he knelyt done, &amp; to god mad his orysowne. þe kinge þane send a felone freke, on þe apostil hyme for to wryke, þat come be-hynd [hyme] at þe bake, &amp; owt-throw with a swerd hym strake. &amp; quhene þe puple þat has harde, as woud men for doule þai ferde, &amp; went towarte þe kingis Ine, his palace &amp; hym-self to bryne. bot þane þe clergy com wel rathe, &amp; gat be-for þam þat ware wrathe, &amp; sobryt þam, þat nere woud wes, vith softnes &amp; vith sobrenes, &amp; with lythnes [bad] byde goddis wrake, &amp; with honoure sped þame to make his sepulture. &amp; þai alsone richt sa blithly has downe. þane com furth ewfagenea, &amp; al hire tresur hale can ta &amp; gef þe clergy for to make a kirke for þe apostillis sakk, &amp; It þat remanyt to gyfe to poure folke, þame to relefe. yhete yrtacus lewit nocht for þat þat he na sere women gat, &amp; wechis als, fore he wes thra, &amp; send to ewfegenea, wenande for þame scho wald consent til hyme &amp; fulfil his entent. bot quhen he saw þat he na mocht eschewe þare-of eftyr his thocht, he gert Inwirone al hyre In with mekil fuel, It to bryne, &amp; It &amp; hyrris fore hyre sake; sa wes he besy to tak wrak. bot þe fyre as It brynt brycht, a frawarte wynd, be goddis mycht, ger[t] þe fyre þat bald can bryne turne apone yrtacus In, &amp; brynt his palace sa clene, þat nocht wes lewit þat mycht be sene. &amp; a fende in hyme sone enteryt, þat gert hym gange owt of his vyt, &amp; sa rane criyand roydly, to quhare sanct matho cuth ly, quhare he granttit his faddir gilt, how he þat haly blud had spilt. &amp; yrtacus þane sa vgly wes strekine als with mysalry, þat nane wes to hym so dere for fulnes wald cum hyme nere. &amp; he þat cane persawe, &amp; se þat his wlatsum Infirmyte mycht be helpyne be na way, tuk a scharpe knyf but delay, &amp;, his gret sorow for to slak, hyme-selfe into þe stomak strak, &amp; ?eld þe gaste to hyme in hy, þat he had serwit Ithandly. &amp; quhene þe puple hard tythinge how it wes fallyne to þe kinge, beor, of ewfagenea bruthyr, þai cane kinge ma, þat befor baptysme had tane of þe apostil at fonte-stane. of his elde quhene rownyn war be reknyne fyfe &amp; thretty ?ere, he tuk þe crone, &amp; regnyt þare twa &amp; sexty ?ere &amp; mare; &amp; with his wyf gat sonnis twa, &amp; ane of þame his ayre can ma, &amp; þe tothir in til hy purchaste a mychtty duchery; &amp; vith þame of rome &amp; perse ay had fereme pece al his lyf-day. &amp; of cheryte, treutht, &amp; hope fulfillyt al ethiope, þat to þis day cesis nocht til honoure god in ded &amp; thocht, &amp; als til ewfagenia devote seruice al-va to ma; bot next god to sanct matho hartly deuocione þa schew, þat wes þe firste þat in hebrew wrat þe ewangel of der Ihesu, to quham be Ioy &amp; lowinge ay. bot, sanct matho, to þe I pray þat, as god reuthte had of þe of his mekil Inborne pitte, rycht swa þu helpe me hynne to twyn bot schame, det, or dedly syne. bot I hafe in þe begynnynge of þis tale hecht to sa sum thinge; &amp; fyrste quhy þat þe prop[h]ecy Is maste oysit of kinge davi, &amp; syne quhy matheus gospel mene oysis maste in kirk to tel, &amp; laste quhy Paulis epistulis ar maste oysyt in þe kirk ay-quhare. þis resone is of It: of sanct Iames in haly wryte, þat of synnis kyndis are thre: &amp; þe formaste pride ma be, þe tothire is lechory, &amp; þe thred auarice, sekyrly. &amp; in þe syne of pryd synnit sowle, þat eftyrwart wes callit paule, þat mad fel persecucione agane þe kirk of presumpcione, beand in wil to sla al, þat [on] cristis name cane call. syne davy in-to lychery synnit with þe wyf of wry, &amp; syne, quhene he had done sa, be slicht he gert hym-self sla. &amp; þis mathow alsa can syne thru auarice, guddis to wyne; for he wes tollar, &amp; toll tuke, &amp; changeoure als, as sais þe buk, &amp; amange Iowis he wes ane þat callit ves a publicane, þat is, til vndirstand suthly, a mane þat synnis opynly. &amp; þocht opynly þire thre synnit, ?et [god] of pitte for-gaf it [þaim] nocht anerly, bot ?et his grace can þaim multiply, þat of saule persecutore wes syne mad paule defensoure of cristis mene, &amp; cristis name be-for princis prechit but schame. &amp; of dauit, homycyde &amp; auster bath, in þat tyd he mad a prophet til hym dere, &amp; makare of þe saltere. &amp; mathow, þat tollare was, sa plentuysly he gaf his grace, apostil mad &amp; þe ewangeliste; &amp; of þe four wes al-thire fyrste. for-þi þe sawis of þire thre In haly kirke of[t]est red we. &amp; nane be suer to conuert na lef his syne, til he his quert, nothire for þe ennormyte of þe syne, na þe quantyte, na for his syne fal in dispare, bot trew a trewly to be ayre to god &amp; of his mekil blyse, þat he has wrocht to hym &amp; his; sa he be nocht þe mare hardy to syne, but repentance vndirly. &amp; þo I mycht mekil thinge of mathew sa in his lowynge, gret eld &amp; Infyrmyte mare to sa now lattis me. þare-for hartly I pray hym til þat he considire myn gud vil; &amp; I requere hym for to pray for me, þat I one domysday ma trastly cum to Iugment, and bruke þe Ioy þat hym is lent. XI.—SYMON AND IUDAS. Of symone now of canane, &amp; of Iudas callit thadee, þat brethire ware be lyne of fles to sancte Iames callit þe les, &amp; þe sownis of marie, þat spousit wes to cleophe, þe story is to wryt here to-gyddyr, sene þai brethir wer. til agabarne, þat kinge wes of edissa, send sancte thomas þis Iudas, quham of I wald now spek, fra þe tyme þat der Ihesu passit in hewyne; as quhyle fand I of haly kyrk in a story. In þe quhilk story is sad þus, þat þe sad king agabarus send a letyre in þis manere til criste, quhil he wes dwelland here: “Agabarus to criste Ihesu, blyssit saweour þat cumys now In-to Ierusaleme, gretynge. of þe I haf hard ferly thynge, &amp; of þe cure, thru þe wrocht is, but ony medycyne ore gris, bot anerly thru þe word of mycht to borne-blynd þu giffis sycht &amp; clengis mene of myselry, &amp; raysis þame þat ded can ly, &amp; crippulis þou gerris wele ga, &amp; of edrope þu heilis alsa, &amp; of fewire &amp; parlesy, vith word þu heilis anerly. &amp; for I haf harde þis of þe, othyre I trew þat þu god be, cumyne of hewyne þat þi lykyn, or his sone, þat dois sik thinge. þare-for prayand to þe I wryt þat þu wald trawale to me tyt, &amp; of myn seknes mak me hale, þat I hafe tholyt lange in bale. &amp; it is tald suthly to me, þat þe Iowis wald sla þe; cum to me þare-for, &amp; þi lyfe led with me but sturt or stryfe! for, þo myn citte litil be, It sal suffice to me &amp; þe.” &amp; quhene oure lord Ihesu had þis lettir harde, sic answere mad: “blissit be þu þat trewis in me, &amp; saw me neuir with þine ee! for It is wrytine of me now, þat þai þat saw me nocht, sal trew In me, &amp; fele, þat with þar ene boydyly here has me sene, for hard hart sal nocht in me trew. &amp; anence þat þu writtis me now, þat I suld sped me sone þe til, vit þu þat I mon fyrste fulfill þa thingis quhare-for I ame send, &amp;, quhene al þai are brocht to end, þan I be raisit vpe but were a-gane to hyme þat send me here, sum of myn printece I sal sende to þe, þat sal þe wele amend.” qwene agabarus weste þat he mycht nocht Ihesu in his lyfe se, he send til hyme þane a paynteore, þat rycht sle wes in portratore, to paynt his fygur propirly, &amp; to bring It til hyme in hy, sa þat þe fygure se he mocht of quham þe face he se na mocht. bot quhene þe payntur had hym sene, he mycht nocht grathly dresss his ene for to behald hyme in þe face, sa ferly schenynge in It wes. for-þi, for ocht þat he do mycht, to portra It he had na slicht. bot criste, to quham al thocht is bare, fra hyme a lynyne clath tuk þare &amp; lad it one his visage sone; &amp; his fygur, fra þat wes downe, In þat clath mycht be sene clerly, as he has standyne hym-selfe by; &amp; with þe payntoure to þe kinge send it, to fulfill his ?arninge. bot quhat-kyne schape þat Ihesu had of visage, or quhow it wes mad, as tellis Iohnne of damassene: he had gret &amp; fare gray ene, his browis brad &amp; mad rycht wel, &amp; his visage lange but dele, &amp; þar-with sum-thinge stoupand wes, þat is takine of gret grace. eftyr Ihesu vpraisit wes fra hyne to hewyne, þan sancte thomas þis Iudas, callit thadee, send til agabarum, hyme til amend, as criste be-for hyme hecht to do. &amp; quhene þat he þe king com to, &amp; sad he wes þe dyscipill, þat Ihesu criste had send hym til, agabarus saw in his face a godly licht þat ferly was. &amp; quhene þat sicht he sene had, abaysit he wes, &amp; ferly had, &amp; honowrit god &amp; sad: “I trew þat þu art printece of Ihesu, þat hecht to me ane of his to send of myn seknes me til amend.” þan Iudas [sad]: “sa þat thow In goddis sowne wil trewly trew, al thy ?arninge he sal fulfill.” þane sad agabarus hym til: “suthfastly in hyme I trew; &amp; had I al þe Iowis now, &amp; gaynand possibilite &amp; dout of rome lettit nocht me, þai suld al de owtakand [n]ane.” þane Iudas has þe epystil tane, þat criste to agabarus wrat, quhare-In he heycht to mend his stat, &amp; with it bot twechit his face, þat ay to þat tyme leper wes, &amp; he of al fylth clene wes mad In saule and body but abad. firste in mesopotanea &amp; in ponto Iudas cane ga to preche, &amp; symon in egipe. bot syne to-gyddire war þai knyt &amp; in-to perce þare way can ta, quhare þai fand þa wechis twa, arphaxat fals &amp; ?aroene, þat had dissawyt mony mene be-for in ethiopia, but sancte mathow gert þam hyne ga. þe kyng of babylone had hycht one þam of Inde þat tyme to fycht, &amp; woradach, þat wes his duke, þat batale to do, vndyrtuke; þare-for his goddis askyt he quhat end of þat batale suld be. &amp; for þai ansuere ?ald hym nane, to þe next tempil he is gane, to wit þat þe goddis þare how in þe batal he suld fare, &amp; quhy his god answerit nocht til It þat he had at hyme socht. þa fendis þane answer can ma: “be-cause þare come dyscipilis twa of Ihesu criste, þat al cane stere, þare-for mad þai na answere.” þane sad þe duke: “tel, quhat men þa ar, sa we may kene.” bot þe feynd þat durste nocht do, na ?et ony takine gyf hym to. þane gert þe duk richt besyly sek, &amp; fand þame in hy, &amp; fraynit at þame quhat þai war, &amp; for quhat cause þai com þare. “of our kine gyf þou wil frane, we are hebreis, nocht to layne; &amp; anent oure condicione, we grant ws seruandis ay bown of Ihesu criste, oure lord der; &amp; þe cause we come here, Is of ?oure sawlis þe sawete, þat þe fend be his sutellite gert þame [na] be slane vtraly.” þane sad þe duk: “na towme haf I of sik thing now for til her; bot at myn gane-come hale &amp; fer I sall ?ou here mare of þis thinge.” quod þai: “It war mare bettire thinge to knaw hyme &amp; his helpe crafe, be quham þu mycht þe wictoure hafe, or ellis ger þi fays be rycht wondir fayne to tret with þe.” quod he: “me think ?ou mychty-are þane oure goddis ar, be fulfar; þare-fore to me answer ?e make, quhat end sal þe batal take?” þane sad þai: “to þat end, þat þu kene þi goddis are learis now, we sal lef þame to gyf þe answer of ocht þat þu wil at þam spere; sa quhene þai say þat þai myskene, þu sal wel wit þai dissawe men.” &amp; til þe duk his goddis gafe answere, þat he suld batal hafe, &amp; fele suld de þare at þe laste. þane þe apostil[is] lucht rycht faste. þe duk sad þane: “þat rednes me assal?eis; quhare-for sa laucht ?e?” þane sad þai: “þe thar nocht dred na-thing; for pece with ws ay-quhar we bryng; for to-morne, or it terse be, fra þame of Ind sal cum to þe, messyngeris, &amp; put þam in þi will.” þane sad þe byschapis hyme til: “þir twa sik talis now tellis þe, for þat þu suld mar vnwar be vith þi fais, &amp; þat þai mycht heithar our-cum þe in feycht.” to þe duk cane þe apostil[is] sa: “nocht a moneth, bot a day bad we þe byd, &amp; þu sal se to-morne þi fais ourcumyn be.” þane bad þe duke his men kepe þe bischapis &amp; þe apostilis eke, to se quhat end þe thing suld tak, þat he mycht gaynand revard mak to þame þat suthfaste fundyn war, &amp; thame þat fals war punyse sar. thane one þe morne þat tym of day It fel as þe apostolis cane say. &amp; wald þe duke in til his Ire hafe brynt þe bischapis in a fyr; bot þe apostolis for-bad hym ay to bryne þame, &amp; cane say: “of Ihesu criste we haf byddynge, oure mastere, ded men to lyf bringe &amp; nocht to sla, bot erar we of Ilke man suld haf pitte.” þane had þe duke gret ferly of þare meknes, &amp; bad þan in hy þat þare guddis suld gyfine be to þe apostolis of his gyfte fre. bot quhen sik tak wald þai nocht, bot bad til þe kynge furth þam brocht, &amp; to þe kynge þe duke sad þane: “þire are goddis in fowrme of mene,” &amp; to hyme þe duk tald þe tal as I befor sad alhale. bot þai wechis, makand defens, sad in þe kingis awne presens, þat þe apostolis for invy agane hyme wrocht sutelly, as fals traytouris &amp; Il men. þe duke, þat west þe suth, þan sais: “dare ?e with þam strife opynly!” þane ansuert þai til hym in hy: “gyf þu wil se þat in oure sycht þer men to spek sal haf na mycht, þe wyse[s]t þat are with þe kyng &amp; þe beste spekand ger furth bryng, &amp; þou sal se þat þai sal nocht spek a word, quhen þai ar brocht.” þane wes mony adwocat to þe kyng brocht fwte-hate, &amp; sorcery sa dum þame mad, þat nane to spek a word had, na takyne mak quhat þai cuth mene with hand, na hed, na with ene. þai wechis to þe kinge sad þare: “to profe wele þat we goddis are, we sal gyf þam leyf to speke, bot nane a fowt furth to streke, syne gyf þam leif to ga, &amp; syne þar sycht sal tak þam fra, þat, þo þare ene al opyne be, þai sal na mycht haf for to se.” &amp; al was in þis wyse done. þe duk þe adwocatis sone brocht to þe apostolis, confundyt &amp; for schame nere owt of wyt. þe quhilkis þane for þar clethinge þai had in dyspyt &amp; hethynge. þane symon sad: “It ma wel fall þat in a kyste þat wrocht is all with costlyke wark &amp; sutelte, þat þar ma [vil] thinge þare-in be, &amp; in a kyste mad of clay men ma costlyke thingis lay; &amp; þar-for suld a man fyrste se it, þat lad war in þe kyste, &amp; nocht to dyspice for-owt assay þe thinge þat þare-in lay. heycht ws þar-for to lewe quytly ?our fare ydolis &amp; costly, &amp; in a god verray trew, þat fleschly ene ma nocht se now, &amp; we sall in ?our froynttis mak syk a mark, we vndirtake, þat sal scoomfyt ?on twa aloute &amp; ger þame of ?ow haf gret dowt.” to þis quhene þai consentit had [&amp;] þe croice in þare froyntis made, be-fore þe kynge þa come belyfe, &amp; sad, þai war redy to stryfe with þai men þat thru sorcery befor of þame had victory. þane þai twa wekyt men com sone, venand to do as þai had done vith þa vysmen before þe kynge; bot þai mycht mere þam in na thinge. þai wysmen þan scouryt þam faste; bot thru þare crafte at þe laste of serpentis a multytude befor þe kynge brocht, quhare he stud. þan sone commawndyt þe kynge þat þai þe appostolis furth suld bryng. &amp; quhen þai ware cumyne þare, ayre of þame with stute fare but rednes schot þai edryse til, &amp; of þame cane þare mantillis fil, &amp; keste þam one þa wechis ewyn, &amp; sad: “in name of god of heywne, we byd ?ow þat ?e stere ?ou nocht til þire edryse þare wil haf wrocht.” þane þe edryse bate þam sa sare, til þai as wolfis lowd can rare. þan þe apostil[is] with þe kynge, þat stud &amp; beheld þat thynge, to þe apostolis request can ma to thole þe edryse þa men sla. sad þai: “we come in þis sted erare to rase men þat ware ded, þane ony liffand man to sla.” bot þane þare prayer can þa ma, &amp; bad þe edris suk owt faste al þe venyme þai can caste In þai wechis, þat had mare care of þat swkyne þan þai had yare. syne to þe eddris can þai sa: “ve commawnd ?ow to hald ?our va.” þe apostil[is] þane sad þam til: “sik tormentis ?e sal haf stil þir thre dais, &amp; þane sal ?e of ?oure sorow waryste be, þat at þe leste one þat kyn wyse ?e ma for-sak ?oure gret malice.” bot quhen þai had thre dais bene but met, drynge, ore slepe, but wene, tholand paynis Ithandly, þe apostolis com to þame in hy &amp; sad þam: “god wald one na wyse of ony man haf thret seruice; for-þi þat hale fredome ?ow til we gyfe to pase quhare-euire ?e wil.” bot þai in þare malice bydand went þine, &amp; nere al þe land of babylone one stere mad þai, &amp; þe apostolis to sla assay. a dukis dowchtyr þar nere-by In fornicacion scho cane ly, &amp; barne consawit, &amp; þe blame a-pone a dekyne set be name, &amp; sad, þat he agane hir will hyre difforsit, &amp; sa cane spill. þar-for þe duk wes þan sa wa, þat he þe dekyne thocht to sla. bot þe apostolis in þat sythware hapnyt of case to cum þare, &amp; sperit quhen þe barne wes borne. &amp; men sad þame: “þis day at morne.” þe apostil[is] bad þe dekyne brynge, þat þai accusit of sic thinge. &amp; hyme &amp; þe chyld furth brocht þai, to quham þe apostolis þis can say: “In goddis name we coniur þe, tel gyf þis dekyne gat þe!” &amp; he parfytly answeryt þane: “þis dekine Is chaste &amp; haly man, &amp; vnfylyt his flesch ?ete.” &amp; bad þe duk þat þai suld vyte quhat he wes þat [þat] had done. to þat þe apostil[is] sad sone: “ws afferis til helpe saklas men, bot to mysdeme na man kene.” In þat tyme þare-by can dwel twa tygris bath fers &amp; fell, &amp; athyre of þame can hafe, to dwel in, þare propyre cafe; &amp; al þat nere þame ?ed or rade, þai slew &amp; ?et þame but abade, &amp; in þat land dyd sik schath þat ner nane mycht eschape þat wath. bot þe apostolis went traystly to þai cawis, quhare þai can ly, &amp; in þe name of god þame mad als meke as þai schepe bene had. þane þe apostolis can assay owt of þat land to passs þar vay; bot sik requeste wes mad þam til þat thre monethe þai dwelt stil. &amp; in þat tyme of þare gud lare lxx thowsande cristyne ware, ovtane princis, kynge, &amp; quene, wyffis, &amp; barnys alsa bedene. thyr twa wikyt men, quham-of we spak before, went til a citte þat bygyt is bathe wele &amp; fare, &amp; callyt Is suamayr, quhare-in byschapis ware sewynty, þat serwit ydolis trewly. þe quhilk þa twa excit rath to do þe apostolis skath, in syke wyse, gyf þai com þare, to ger þame sacryfy but mare, or ellis lewand for na dowte to tak þame ore to sla alowte. þan quhen þe apostolis had al-quhare In þat land sawyne goddis lare &amp; cumyne ware to þat citte, quhare-of befor here spake we, þe forsad byschapis of þat stede al hale þe puple with þam lede, &amp; þe apostolis tuk rycht þare, &amp; to þe tempil led but mare, þat of þe sowne þe name had. quhare-at wodmen but abad, In quhame þe feyndis þan can dwel, one þe apostolis þis can ?ele: “to-gyddyre quhat haf we to do? for, sene ?e come her-In, lo, before þe houre fare sarare we ar brynte þane we ware brynt to be.” goddis angel þan cane appere &amp; to þe apostolis sad þis here: “ane of þir ?e chese til ?ow; quhethire ?e wil þis wark fal now richt sodanly, or ellis ?e fore goddis sake wil martyris be.” quod þai: “we ?arne al þir men be conuertyt, &amp; we þane be martyris for goddis sake, &amp; na mane þar-for vengeance tak.” and quhen þe apostolis þis sad had &amp; in þe puple sylens mad, þai sad: “men, wittis playnly þat ?oure ydolis ar herbry of þe fals fend, &amp; nocht ellis; &amp; for þat cause in-to þame dwellis, we commawnd þam, þat þai apere &amp; ilkane brak þare ydolis here; &amp; als þat men clerly se may quhat þai are dyssawyt þam ay.” twa ethiopis to þat þane spak as ony sut fere mare blake, &amp; brak þare symulacris þane, &amp; come furth, seand mony man, &amp; ?elland lowd held þare way, &amp; mony man put in effray. &amp; quhen þe bischapis þis has sene, þai war sa ful of yre &amp; tene, for þe tynsale þat þai þar hade, &amp; of þe ruyne wes þare mad of þare goddis, quham throw þai full welful lywe be-for had þai, þat one þe apostolis þai schot þare, &amp; slew þame bath but ony mare. &amp; in þat houre quhen sik clernes suld be as in-to somyre wes, þe thonir throw sa wondyrly, þat It þe tempil done in hy gert fal, &amp; þai wechis þare brynt as þai colis ware. and quhen þe kinge herd þis, fut-hete he gert þe apostolis translat, &amp; brynge to þe sammyne citte quhare-in mast part dwelt he, &amp; with gret besynes &amp; cure mad þame a costlyk sepulture, &amp; gert a ferly fare kirke make a-beoufe þame for þare sake. to þer twa hartly I pray, þat be þare helpe I sa sped ma, fra þis lyfe I may twyne but schame, det, &amp; dedly syne. XII.—MATHIAS. Here begynnis syne þe story of þe apostil sancte mathy, þat In nowmyr þe laste ves, In stad of þe tratour Iudas: of quhais begynnyne here wil I tel sume part þe story. In Ierusalem, I hard tel, a man, callit ruben, quhil can dvel, &amp; come of þe kyne of Iuda, &amp; symeone wes callit alsa, &amp; wedyt had a wyf to name tyberea, of richt gud fame. syne tyd a tyme þire twa lay In þare bed &amp; cane sammyn play, &amp; dremyt quhen scho fel in slepe, &amp; to [it] Increly tuk kepe, &amp; quhene scho vaknyt, can It say til hyre howsband þat by hir lay, sichtand sare, as scho had bene ful rad fore it þat scho had sene: “I dremyt: a sonne I had borne, be quham al his kyne suld be lorne, bath one þi half &amp; [one] myne, with mekil schame &amp; lestand pyne.” þane sad rubene: “deme, be stil! It is foly þu sais me til; for be þi tale I cane wele trev, þat wech-crafte merrys þe now.” þan sad scho: “sir, be god of mycht, gyf I consawyt haf þis nycht a knafe barne, fra he be borne, throv hyme sal al his kyn be lorne, fore he sal be a bysyne man for his Ill to al þat spek cane. na trew nocht It be sorcery, as þu wenis se, bot sekyrly, It is a visione verray, þat gerris me þis of hym sa.” &amp; [as] scho til hire husband hycht, barne consawit scho þat nycht, &amp; syne eftir a knaf barne bare, quhare-of in hart scho had gret care. &amp; to þe faddir þat hyme gat his byrth ful gretumly missate. &amp; vmbethocht þaim, he &amp; scho, with þat barne quhat vare to do. &amp; gret horroure had þai alsa, for sic dremynge þar barne to sla. þar-for of spechis a cowyne þa mad til hyme met, &amp; syne lad hyme In, &amp; pykyt withovt, þat of wet It had na dowt, &amp; closit it sa wele þat he suld nocht for vattyr peryst be. &amp; in þe se lad It sone. as quhylum wes with moyses done. &amp; sa lange in þe se it wes, til It come til ane Ile one case, þat scariot is callyt þare, quhare kynge &amp; quene ware dwelland þar, &amp; had na barnys þame betwene. bot of case hapnyt þat þe quene, to solace hyr, went to þe se, &amp; þat cofyne nere-by cane se with wawis castine to þe land. þane scho gat It son in hand &amp; opnyt It, &amp; saw in hy a far knafe cheld þare-in ly. þane sychit scho &amp; with hart sare sad: “god, gyf þu myn awne ware, &amp; mycht as ayr succed to me, lord, ful blyth þane vald I be!” þane tuk scho þe chyld priwely &amp; gert fosterit tendyrly, &amp; sutely gert þe king wene þat schow with knaf barne had bene; &amp; he It trowit, &amp; wes fane, &amp; to emplese hyr set his payne. &amp; fen?et scho a quhyl to ly, as scho with barne had bene hewy, &amp; scho gert syne preche ?arne, þat scho deliuer wes of barne. þane wes þe kinge glad but wene, &amp; sa ware all his mene be-dene; þane gret Ioy &amp; myrthe þai mad In al þe kynryk, lange &amp; brade. þane fosteryt wes þe cheld fulfare, as afferyt til a kyngis ayre; þane Iudas scaryothe to name hyme callyt, eftyre þat dyd þam scham. ande quhene al in þis vyse wes done as I ?ow devyse, þe quene consawit of þe kynge; &amp; quhene tyme wes, furth can bryng a fare knafe chyld fore to se— ware richt blyth bath scho &amp; he. &amp; þane þis chyld ay fosteryt wes of scaryothe with þis Iudas, &amp; In a vice to-gyddyr fede &amp; in ane aray in bak &amp; bede. &amp; syne quhen þai cuth spek &amp; gange, þai oysit plays þame amange. bot ?et þe sone of þe kynge ay had þe bettyr parte of þe play. quhare-of Iudas had oft invy, &amp; wald hyme stryk felloun[l]y. &amp; namely quhen na man mycht se, þane wald he oyse sic cruelte; &amp; wald nocht lefe for luf na thret, þus þerfor þe quene gert hym bet. bo[t], fra scho saw scho na mycht chasty hyme for aw na flycht, scho let hym wyt þe vtmast thinge, þat he wes but a fundlynge. &amp; quhene he vyst wtrely, þat it wes swa, he wes sary; þan þocht he wald be na vay be knawyne sik in þat cunttre, bot, as a lurdane, for Inwy, þe kyngis sone slew priwely. &amp; for he dred þar-for þat he, as resone wald, slayne suld be, with trybvtaris he fled þane to þe towne of Ierusaleme, quhare pylat presydent was, &amp; had in gouernance þe place. Iudas þane be-come his mane, &amp; mad his dwelling vith hym þane; &amp; sa gud seruice hyme mad þat he of hyme gret dut had. for þai war bath of fellone wil &amp; euir redy to do al Ill, &amp; in proverbe I haf hard say þat lyk to lyk drawis ay. þar-for pylat þis Iudas had In sic daynte þat he hyme mad hale kepare of al þe thinge, þat he had in-to gowernynge, &amp; þat quhat Iudas vald be done, It worth be but ony howne. syne It fel apone a day þat pylat in his palace lay In a wyndow &amp; to þe towne be-held radly vpe &amp; downe. &amp; as he was lukand forthyrwart, he saw fare appolis in a ?arde, &amp; had gret desyr for till ete of þame gyf he mycht [ony] get. &amp; þat þe ?ard of rubene wes, þat was þe faddyre of Iudas. bot Iudas weste nocht þat rubene ves his faddyr, na he þat þane þat Iudas wes his sone, kend nocht, þo It rane hyme of[t] to thocht þat his a[wn] barn he in þe flud gert drowne, for he suld nocht be gud; na Iudas kennyt nocht þe cunctre, quhare he wes borne, na quhen þat he Come. bot pylat tald to Iudas how his ?arning hale set was of þai fare happlis for to het, &amp;, bot he of þame mycht get, hyme worthyt de—syk wes his wil. þane Iudas sad his master til: “master, þare-for dycesss þe nocht! for of þat froyt sal sone be brocht to þe, to fulfil þi ?arnynge.” þane went he furth in til a lynge, &amp; schonge done aplys of þe tre, þe farreste þat he þare mycht se. and as he wes beste dowande, rubene come in þare stepande, &amp; fand hyme sa takand his froyte. quhare-for [he] cane hyme faste reboyte; &amp; he hyme with wordis fell answerte, fore bath war cruel; &amp; sowne eftyre sic flytynge athyre of þame cane vthyr dynge. bot at þe laste Iudas for wrake rubene in þe nek sa strake with stane til he fel deyd. þane þe beste aplis of þat sted he gadderyt &amp; to pylat bare, &amp; tald quhat hapnyt, les &amp; mare. &amp; sone, quhen ewyne com, tyberea In til hyre ?arde of chance can ga, &amp; fand hyr husband al dedly, &amp; wend he had deyt sudandly. &amp; [of] þat sad ded þe ranowne sowne rane throw al þe towne. þane pylat gef tyberea to Iudas, &amp; hyre gud alsa, aschet. &amp; þo scho wa wes, ?et maryte hyr þe sammyn Iudas, &amp; brukyt hyre &amp; al hyre gud, &amp; lange tyme sa with hyre stud. syne hapnyt It one a day, as þai in þare bed lay, þat tyberya gret dule had, bannand þe tyme þat scho wes mad, menand hyre husbane þat scho had, for he sa mekil of hyre mad. &amp; als scho menyt ofte rycht sare hyr a sowne þat scho til hym bare, þat scho, til eschewe destyne, In a cophyne kest in þe se; regratand alswa hyr husband þat ded in hyre ?ard scho fand, &amp; sad þat al hyr mekil car pylat had ekyte &amp; mad mare, þat a mane had gewyne hyre til maugre hyrris &amp; aganis his wil. &amp; quhene he al þe tale had hard, how fortowne with þat vyf had ferd, be hyr tale he weste al playne þat he is awne faddir had slane, &amp; alsa þat scho his modir was, þat he weddyt for fawt of grace; &amp; alsa rane hyme þane to mynd, þat he, as a wykyt man &amp; vnkynd, had slane hyr sone, þat of þe flud hyme tuke &amp; dyd sa mekile gud. þane hyme for-thocht he had done Ill, &amp; al his deydis tald hyre till, &amp; askyt at hyre hyre consele, quhow he suld do for his sawle-hele. þane sad til hyme tyberea: “myn consale is þat sovne þu ga to Ihesu criste, þe prophet dere, þat mony wonderis workis here.” þane cuth Iudas to Ihesu seke, þat kethit wele þat he wes mek; for he for-gafe hyme þe syne þat he had done, mare &amp; myne; &amp; for to kyth þe gret grace, þat in hyme ay habundand wes, his discipil he mad hyme fyrste; &amp; syne apostil, as hyme lyste, he chesit hyme with hyme to be, for þe mare famuliaryte, he mad hyme his procuratore, þo he wyste he suld be traytore; for quhat thing euir gyffyne was to criste, vthyre mare or lese, cryste gefit hyme ay in ?emsele, þo he wes thefe &amp; ay wald steyle. syne before criste tholyt payne, hym til come þe magdalayne, &amp; brocht a preciuse vnyment, til ennownte hyme in entent, &amp; apone cristis hed it ?ete, as he wes sittand at þe mete. quhene Iudas saw it wes swa, þe vngymente wes vastit swa, “fare bettir had bene,” he sad þane, “hafe sald yt, &amp; to pur mene gyffyne, þat worthe wes thre hundreth of þare mone.” &amp; þat na wondyre wes; þare-of þat he wald hafe þe teynd, as he had of þe lafe, þat gefyne wes his master til, his cowatice for to fulfill; bot of þe powere na compaciens he had. bot þat he mycht compense of thre hundir þe teynd leyly, þat cumys be raknyne to thretty; þar-for þane in ane lynge he with Iowis mad syk warmynge, þat he is master to þame sald, for thretty pennys to hym talde. nocht-þane, quhen he saw criste wes condampnyt to þe dede saklace, of þat ded he cane repent, &amp; gafe a-gane þare payment, grauntand but ony cause mad rycht-wyse blud betraisit he had; &amp; went furtht &amp; hyme-self can hynge with a cord bath styth &amp; strange. &amp; quhene þat he wes hangit swa, his balful bayly byrste in twa, &amp; al his guttis, les &amp; mare, owt þai ruschit in þat place þare, &amp; in til his mowthe differryt, þat sa fullely suld nocht be marryt for cristis awne mowthe he can kyse, þat [a-]beoufe al mast worthy is. &amp; resone wald þat his throt ware vith a snar cord hangyt ful sare, fra quham be tresone com þat voice, þat gerte his mastere hang on þe croice. &amp; he hyme hangyt in þe ayre, quhare þe feyndis has mast repare, as in myd place, men ma kene, be-twene þe angelis &amp; þe mene; for he þe angelis wrethit had &amp; mene als þat in erd bad; &amp; þare-for walde resone, þat he befor þame suld punyste be. &amp; syne be-twene þe ascencione of criste &amp; þe spryte sendynge-done, all þe apostolis semblyt vare In til a howse forovtyn mare. þane petyre saw þare wantyt ane, þat for apostil suld be tane yn-sted of Iudas, þat tynt had sik dingnite, fore he cause mad. bot sa to be in nowmyre ode, It wes nocht til þai dwelte with god; for-thy he wald þai vare twelfe ewyn, &amp; nocht to be in nowmyre lewyne, for twelfe foure tymis partyt in thre betaknis þe treutht of þe trinyte þat þa foure thryse to purchas suld fond In foure partis of þis warld rond. þane petyr vpe a-maunge þam stud &amp; sad: “spedful thinge vare &amp; gud, þat we stablyste ane in þe place, þe quhyle to supple of Iudas, þat ma with ws bere lele vitnes of cristis werkis, mare &amp; les, &amp; of his vprysinge þat may be wytnes; for he ws cane say, ‘?e sal of me be wytnes-mene In þe towne of Ierusalem, and als in Iudea, and eke in all samaria, &amp; ?oure wytnes sal be kend of þis warld to þe farrest end.’ for men suld nocht wytnes bere bot of thinge sene &amp; hard with here, þar-for is to be chosyne ane of þire men þat has al tyme gane with ws, &amp; syndry tymis saw all cristis maraklys gret &amp; small, &amp; ythandly hard his lare.” þane tuk þai twa discipulis þare of discipulis sewynty &amp; twa, þat with criste in þis ?erd cane ga— Iosephe, þat for his halynes to swrname Iustus callit was, þat ves þe bruthire of Iacoby þat sone wes of alphey, &amp; mathias, þo I na-thynge spek forthire her of his lowynge: for It for lof Inuch suld be, þat in apostil chosyne wes he— &amp; prayand to god þai can knele &amp; sad: “lorde, þu knawis wele menis hartis, &amp; thochtis seis, s[ch]aw quhilk of þire twa sa[l] ve ches to supple þe quhyle of Iudas, quhilk he tynt for his trespas!” þane kyste þai cuttis til assay; &amp; one mathi þa fel ay. sa tuk þai hyme for þe twelf to be, þe parfyt nowmyre for to suple. thane mathi til his part can ta alhale þe land of Iudea, &amp; prechit þare ful stedfastly, &amp; wrocht als mony gret ferly; &amp; þare, as sum story vs says, In-to gud pece endyt his dais. &amp; in sum buke it is talde, þat one þe croice þe gast he ?alde, &amp; endyt thru sic martyrdome. &amp; his banis now are in rome, quhare þai lat þe puple se his hewyd sum-tyme in gret daynte. mathias wes of Iuda kyne, þe towne of bethleem borne In, gentil man on al half he wes, &amp; nobil in al degre; &amp; in his ?ow[th]ed sa can lere þat he þe knawlage van vel nere as he harde of all þe lawis, &amp; of þe prophetis þe sawys. fleschly lustis he lefyt ay, &amp; plesit to god nycht &amp; day. &amp; as he prechand syne can ga In-to þe land of Iudea, crippolis he gert gange vpe-rycht, &amp; to blynd he gaf þe sycht, &amp; alkine lepyre heylyt þane, &amp; put feyndis owte of mene, &amp; defe men he gaf herynge, alsa to dum þe spekyne, &amp; alswa in mony stede, he raysit þame þat war ded. þe Iowis, þat tuk tent here til, for Inwy &amp; gret ill-wyll for his gud ded, [hyme] felly socht, &amp; hyme befor þare byschope brocht, &amp; in mony thingis hyme wreit, as þai falsly one hyme leyt; bot ane þat þai callyt trespace, he tuk with þat he cristine wes. þe byschope sad: “gyf men delay wil gyf þe, sal þu leyf þat lay?” þane sad he: “god forbed þat I for-sak criste throw apostecy!” þane, for he criste nyt wald nocht, In-to þare consale þai hyme brocht: quhare twa fals witnes had hym tane, &amp; gert þe layfe to dede hyme stane. þe quhilk stanis, in-to vitnes of þar fals sentence, þat fals ves, he þame prayt to lay þame by In þe grawe, quhare he suld ly. syne with ane ax his hewyde þai strak of, &amp; put to dede ande [in] sum bukis, quhare men redis of haly men &amp; of þare dedis, þai fynde: quhene mathias In massedone cumyne was, &amp; cristis treutht prechyt þare, þe folk wald nocht tak to his lare, bot erare to sla hyme þa thinke; for-þi þa gaf hyme sic a drynk þat quha-euire of It cane taste, he worde stane-blynde in-to haste. bot he drank it &amp; na skathe hade, þo with [it] vthyre blynde [war] made wel twa hundyre &amp; fyfty, þat he gert se þare clerly of his handis thru þe twechinge. sa þat drink grewit na thinge. þe fals feynde, þat wattis al-wa gudmen fra cryste to draw ay, in lyknes of a litil barne aperyt þare, &amp; bad þam ?arne þat þai suld mathi tak &amp; sla, or ellis he suld do þam gret wa. þane socht þai hyme dais thre, bot in þe myddis of þame ay ves he, &amp; cuth fynde hyme be naway, til hyme-self one þe thryd day askyt þare sekyne. þa sad: “mathi.” quod he agane: “lo, here ame I.” þane tuke þai hym &amp; vith sare bandis be-hynde his bake þai band his handis, &amp; in ane rape for-owte chesone þai harlyt hyme one to presone, &amp; cloisit it quhene þat wes done. þane þe feynd apperit sone, &amp;, grynnand one hyme, mad fule bere, bot he durste nocht til hyme cum nere. þane oure lorde in to gret lyicht come, &amp; aperit to his sycht, &amp; tuke hyme vpe þare quhare he lay, &amp; al his bandis brak in twa, &amp; confort hyme, &amp; bad hyme ga quhare he vald. &amp; he did sa. &amp; quhene he ves sa þat fre wil, he prechit faste þe puple til; bot sum sa hardnyt ware þat þai vald trew til hyme be na way; &amp; to þame he sad: “I ?ow tel, þat þai all quyke sal sink to hel.” vith þat þe erde hopnyt richt þare, &amp; þai fel done, as he sad ayre. &amp; al þat euire had sene þat sycht, fra merknes þai come to þe licht, &amp; turnyt to god, &amp; baptisme tuke, &amp; vare gud men, as sais þe buk. bot anent þis mathias, quhat ded he deit or in quhat place he restis, as ?e se wele heyre, for syndry men sais thingis sere; bot quhilke of þam men sal trow til, to say here is nocht myn will. bot I pray hyme for þat gret grace quhare-throw þat he chosine wes, þat be his prayer I ma be chosine to god in sik degre, ovte of þis lyf þat I ma twyne but schame, or det &amp; dedly syne. XIII.—MARCUS. [PROLOGUE TO THE EVANGELISTS.] ?ete suld I here a-towre spek of þe ewangelistis fowre. of þe quhilkis befor of twa schortly sum mencione I [can] ma; for þai ware of heare degre, as apostolis chosine to be; &amp; þat honoure þai had with-al, þat we þe ewangelyste cal. ane is sanct Ione þe ewangeliste, þat of cristis priwete mekil wyste; syne eftyre sanct mathow, þat þe ewangel clerly can schow. sa remanyt vthire twa, of quhame I wel here menyng ma; þat is, of sanct marke &amp; lucas, þat cristis prentice þat ane was. &amp; gyf men speris how fele var þai, þai ware ewinely sewinty &amp; twa, þe discipulis þat we cal now, þat commonly vent with Ihesu, &amp; of his werkis vitnes bare, &amp; of his vord &amp; of his layre. bot þire twa laste, þat vndirtuke þe ewangelis to put in buke, þat þai had nocht hard na sene, speryt at þame þat ay had bene with Ihesu, fra þat he be-guth to preche opynly vith mowth, &amp; had harde al his prechinge and al his ferly virkyne, as vare apostolis þat ay conuersyt with hyme nycht &amp; day; bot þai tuke suthfaste witnesinge þat myld mary of al þis thinge, for scho vyst beste quhat he did fra scho hyme bar, &amp; ay held It In-to hir harte, &amp; vitnes bare of his werkis al les &amp; mare. &amp; þe foure ewangelistis mad var, of þis warld lange &amp; brad, In þe four partis for to preche cristis word, &amp; It to teche; sa þat þe varld þat wald nocht trev to þame in name of Iesu, sal haf en?ane, quhen he sal deme al þe varld as hyme think queme. &amp; ?et þe fowre here a-towre ar payntit with facis fowre, as to foure partis haffand hed of al þis warld, lynth &amp; bred, to ger men kepe weil goddis vord, þat þai to preche has in hurd. &amp; it is sad in prophecy of ysachiel propyrly, þat of þir ilkane atoure be hyme-self has facis foure. ?et þane of þam has ilkane a syndry forme be hym allane; for mathow, &amp; þu vil se, þe forme of a man has he, for-cause he trettis opynly cristis man[h]ede maste propyrly, as he in his ewangel sais ws, þare cum natus esset Ihesus, þat þe begyninge is but dred of Ihesu cristis dere manhede. &amp; luk in schape of a calfe of þe compas in þe rycht halfe, for in þe ewangel, as ve rede, he treittis of cristis presthede, &amp; of þe sacrifice þat he mad for man one þe rud-tre. &amp; mark als has þe fasone, quha vil luk, of a lyone. &amp; sanct Ionne in portratoure of ane erne has þe fygure, for þat þe erne maste hey fleis, &amp; þe sowne clerlyaste seis, for-owt merryne of his sicht, quhene he is flowyne to mast hicht; sa sancte Iohnne, quhene he spekis, to godis godhed rycheste rekis, for he maste clerly cane It se, restand his hed one cristis kne. &amp; þocht þire foure in sum part sere þe ewangelis mad, as I sad here, ?et al þare sawis are but ane, gyf gud tent be to þame tane, &amp; ay accordand in witnes to cristis werke mare &amp; les. &amp; criste, quhame-of þai wryt— quha þat heris it has delite— ves verray man quhene he vas borne of mary, þat vas rose of thorne, &amp; calfe quhene þat one þe rud he offerit for ws his der blud, &amp; a lyone ves he sikerly, quhene he fra ded rayse mychtly, &amp; erne in þe ascencione, quhen he to hewyn passit fra her done. &amp; gyf ony ?arnis here atoure to knav þe fasone of þire foure, he may fynd in þe e?echel, þat ferly thing canne of þam tel, þat I cane nocht weile declare. of It þare-for I spek nomare, to sancte march turnand myn hand, as I in his legand fand. [MARCUS.] This marke þe ewangelist suthly wes of þe kinryk of levy, &amp; preste als; &amp; baptysme tuk of sanct petire, as sais þe buke, &amp; of goddis word [wes] his printeis, þat he taucht furth as ware &amp; vyse, &amp; vith sancte petir to rome vent, &amp; to þe puple þat þare lent cristis ewaungelis prechit richt faste. &amp; þai þat leile ware at þe laste tuk with ewangelis &amp; cane pray sanct mark þat he but delay vald trawele, &amp; put in-to wryte, &amp; þare in lestand mynd lef It. þane word be word but delay, as he had hard his master say, richt trewly þare he put in wryt. &amp; quhene petyre examyt It and fand it leile, for-þi gert he It in al placis aprowit be. quhene petyr saw þe stedfastnes &amp; þe ferme treutht þat in mark vas, to preche in aquelea crystis ewangel he gert hyme ga. þare he sa hapinly wrocht þane, þat mony sawle to criste he wane. þai ewangelis þai kepe in daynte. als þare a man conuertit he þat ermogere had to name, a mychty man &amp; of gret fame, &amp; with hyme syne to rome hym had, quhar sancte petir hym bischope mad of aquelea, Ilke-dele þar he his stat steryt vele. þane þe vntrewful þar can hym ta, &amp; felly strak his nek in twa. þane sancte petyre þis mark send til alysandyre, þame til amend. sa wes he þe fyrste þat þare spak ony word of goddis lare. &amp; he in til his fyrste enttre of alysandir, þat gret citte, til þame sa techit þe ewangele þat richt mony in lytil quhyle he wane to god be his sermone, &amp; ekyt þare deuocione In parfyte treutht &amp; castyte. sa it wes ferly for to se nocht anerly threw þe schewynge of þe ewangele, na of þe virkine of ferly werkis þat he wrocht to sek &amp; sare at hyme socht; bot anerly befor þe lawe þat his clene lyfe þame sample ga[we]; &amp; did sa wele þare þat he wes lifand in gud pouste. syne his relikis reuerently war brocht agane in Italy. &amp; he wes of sa gret meknes, quhen he with men mad maste of wes, þat, for he wald nocht haf þe state of bischape, his thome of he bat. bot god disponyt vthire-way þane he cuth othyre do or say; for sanct petris autoryte distrin?et hyme byschape to be of alisandir, &amp; hyme mad send hyddir þar saulis to god be gratht. and quhene he enterit at þe ?ete of þe citte in þe hey-gat, þe tane of his schone rafe þare. &amp; he, as he profete ware, sad, or he ?ed of þat stede: “I se wele þat myn gat is sped, na sathanas sal nocht mare me, bot fra ded wark louse sal I be.” with þat he lukyt by hym sone, &amp; saw a bochour mend al[d] schone, &amp; gef hyme his scho for to mend for syk price as he had to spend. &amp; as þe bochoure wes mendand þe scho, he hwrte rycht sare his hand, &amp; þare-with cryit in til hy: “In til a god ay trew sal I.” &amp; quhene mark harde hym sa swa, sad: “god richt wele has sped myn wa;” &amp; with his spittinge &amp; with ?erde mad hyme þat hurt wes, hale &amp; ferd. &amp; quhene þe bochowre saw þis wrocht, sancte marke in til his house he brocht, &amp; askyt hyme quhat he wes. &amp; he hyme tald þe suthfastnes, þat he of criste wes a seruand, &amp; fore saule-heile come in þat land. quod he: “&amp; I wald gladly se þi cryste, quham of þu tellis me.” sad marke: “gyf þu wil hym knaw, clerly to þe I sal hyme schaw.” þane cristis treutht a lange quhile he techyt hyme, &amp; þe ewangele, &amp; gert hyme trew &amp; baptysme tak, &amp; al his men?e for his sake. þane quhene þe men of þat citte hard þat a mane of galilee dyspysit þare goddis, &amp; na-vyse, as þai did, wald make sacrifyce, how for to get hyme þai can spy. &amp; fra he wyst þat, in til hy þat sammyne bochore, to quham his scho to mend he had gyfyne to, &amp; his hand heilyt sudanly, þat to name had anany, of þat towne bischape sacrite hyme. &amp; he went to pentapolym, &amp; twa ?ere þane dwelt he þare, techand besyly cristis layre. &amp; in-to alisandir fra þine fra pentapolyme com agane syne, &amp; be þe byschape of þat stede he fand þe cristyne treutht vel sprad. &amp; in þe tyme he wes away, þe folk þat trowit in cristis lay, one a crage nere þe se-syd, had mad a kyrke lang &amp; vyd In til a place þat bucculy to name had—þat is bubulcy— quhare þe byschape anany did his office ful thryftly. the bischapis þan of þe templis, quhen þai harde sone of þus, gret wechyne mad besyly, to tak sancte marke, for invy; fore he drew men fra fals erroure, &amp; taucht þame a god til honoure. sa þa byschapis gret thinge tynt ilke day thru his prechinge. &amp; sa eftyre spyit þai, þat þai fand hyme one pasck-day, &amp; sone til erd cane hyme caste, &amp; his handis &amp; fete band faste, &amp; kest a rape a-bowt his hals, as he had bene a traitore fals, &amp; drew hyme, as he sa cane ly, thru al þe towne dyspituisly. bot he ay lofyt god þat he mycht for his sak martyre be. þe scharpe stanis his flesch rafe, til gret pecis one þame clafe, &amp; syndry placis of þe stret with his blud vare mad wet, &amp; þare-with faste cane þai cry: “draw we þis ox to bubulcy!” &amp; quhene þai lange tym þis had done, þai put in presone þe gud man sone, quhare in merknes, as mydnycht, ane angel come with gret lycht, &amp; confort hyme debonarly; &amp; criste hyme-self come in til hy, In þe sammyne habyte þat he In þis warld wonte wes to be, &amp; tuke hyme vpe quhare he lay, &amp; swetly syne cane til hym say: “myn ewangelyste, pece to þe be, dred nocht, for I ame ay with þe, &amp; þi name of lyfe in þe buke sall wrytine fynd quha wil luke, &amp; þine sal neuir be put away.” þane one þe morne quhen it wes day, þai drew hyme newly thru þe towne; &amp; quhene þat he to ded wes bowne, prayt for þam þat sa had done þat god forgyfe suld þame sone, &amp; sad, sittand one his kne: “In manus tuas domine.” ande quhene þe paianis vald haf brynt his cors, &amp; for na thinge stynt, sa wondire myrke become þe ayr, þat before wes clere &amp; fayre, &amp; thonyre flaw done &amp; fyr-slacht, þat stand one fut na man macht; &amp; gret haile fel in sic degre, þat ilke a mane presit to fle, &amp; lewit þe body it alane. þane cristine mene sone has It tane &amp; mad richt wele his sepultur with drede of god &amp; gret honour. syne, eftyre cristis birtht but vere four hundir sexti &amp; sewyne ?ere, fra alisandir, quhare fyrst wes he grawine, as now hard haf ?e, to venis was translat[it] syne; quhare now a kirke fare &amp; fyne In honoure of hyme is wele mad, quhare god, to quham he serwit had, wirkis gret ferlis for hym ay, &amp; euir sal do to domysday, to þe strinthinge of haly kirk, &amp; fore to eg mene gud to werk, &amp; do ay gud &amp; leyf Il. als vittirly I pray hyme til owte of þis lyfe þat I ma twene but sc[h]ame, det, &amp; dedly syne. XIV.—LUCAS. Crystis ewangeliste sancte lucas as of nacion cyrus was. In his ?outhede leyrit he In antyoche leche to be, &amp; in þat crafte was wele parfyt. bot fra he come to rype eld, tyt to þe apostolis he hyme band, &amp; folowit þame in mony land, &amp; þare haly dedis be-dene wrat opynly as he had sene. sum mene sais ?et neuir-þe-les þat he a proselyt mad was &amp; knew lettris of hebrew; bot lettris of grek wel he knew. syne folowit he paul fra tone to tone to þe tyme of his passione, þat syne to rome vith hyme had he, &amp; gerte hyme þar sancte petir se. bot fra sancte paule he partyt nocht, for wele na wa þat he thole mocht, bot in al tribulacione to pase with hyme ay wes bowne, &amp; in his pylgrimage ay he folowit hyme nycht &amp; day. &amp; his trawale &amp; dedis all he put in wryt, gret &amp; small; &amp; als gestis þat he leyryt of vthris apostolis put in wryt; &amp; syne of þame al mad a buke to þame þat lykyt þare-in to luke, In lofe &amp; memore of þare name, &amp; how þai liffyt her but blame, &amp; to þe stablyne of þe kyrke, &amp; for to kene men wele to wirk. &amp; quhene sancte mathee his ewangel had mad, as I say[d] sum quhyle, In-to þe land of Iudea, &amp; marke in-[to] ytilia, &amp; luke mad his ewangel syne, of thingis hard mar þan of sene, as he of syndry leryt had, þat with Ihesu dwellynge mad, fra he becwthe to wirk merwale to þe laste end of his trawale; bot of oure lady al-þire-maste, þat ful wes of þe haly gaste, he gat maste part in-fowrmy[n]ge; for scho þe suth wyste of althinge best, of his werk &amp; of his layre, fra þe tyme þat scho hym bare; for scho had ay in hyre hart hyd al þat he sad &amp; at he dyd In flesche til he wandryt here, &amp; tald it þame þat vald hyre spere. &amp; þis luke he his ewangelis can ma In byt[i]ne &amp; in asya, quhare he techit men to lef syne, &amp; quhow to god þai suld syn wyn. &amp; for to serwe god mare sud pay, warld[l]y t[h]ink he lefyt ay, for he had nothire vyf na cheld, bot his flesche kepyt euir vnfylit &amp; gret care als he mad þat he mycht nocht martir be mad for goddis sak, as he had sene syndry be, quhare he had bene. bot he in bythanea þe endynge of his lyf can ma, quhene he had drywyn wel oure þe kanttis of sewynty ?eris &amp; foure. &amp; dewot mene in honoure of his cors mad þe sepulture. syne eftyre þai translat[it] hyme to constantynopolyne, quhare he sal be to domysday, god wirkand merwalis for hym ay, &amp; þane of hyme reward to ta— as his ewangel menynge can ma, þat þe angel his trumpe sal blav, &amp; ger þame ryse þat lyis law, &amp; to þe Iugment apere, quhare al sal tak as þai seruit here, gud for gud, &amp; il for Ill. a! wysely luk, I pray þe til þat I one þat auchtful day, quhene god our dedis sal assa, befor hyme trastly ma apere, &amp; to be saf haffand na vere; &amp; þare-to helpe, þat I hyne twyn but schame, det, and deydly syne. XV.—BARNABAS. Swme men wenis þat barnabas ane of þe apostolis was; bot þai wene wrang, gyf þa red quhat þai ware þat mad þe cred, of þe quhilk þe apostolis twelf Ilkane ane article be It-selfe mad, &amp; in þe cred are twelfe articulis, les na mare. for mathow wes tane of godis wil þe place of Iudas to fulfill. þo eftir cristis passione &amp; in hewyne his ascencione, to sic honour he callit paule to safe &amp; succur syndry sawle, &amp; mad hyme doctor generale, to preche in þis varld hale, &amp; to ber leile witnes, ewyne of It he had sewyn in hewyn, quhene he wes fellit in þe way &amp; thre dais blynd in damask lay. &amp; for þat he was nocht dwelland with criste, na in þis warld vakand, na hard nothire, na saw his ded, þare-for he mad nocht of þe cred. bot suthe It is, mark, &amp; lucas, &amp; þe worthy barnabas of dyscipilis thre ware þa, þat in nomir war lxx &amp; twa, þat criste assignit for to be In helpe his wark to suple, as in þe ewangel ?e ma red of luk, wil ?e tak hed, &amp; send þame furth twa &amp; twa in al place, quhare he wes vont to ga, &amp; sad to þame, þare wes corne mekil bot few war to set It in sekil; “pray ?e þare-for þe lord of corne to send wark-mene, ore it be lorne! gais furth, I send ?ou, I ?ou tel, as wolfis amaung lammys vnsel;” &amp; vthir sere thing can þame say, as in þe ewangel ?e se ma. quhare-to for now me lest nocht rek, bot of barnabas I wil speke. barnabas in til hebrew “þe sone of solace” we cal nov, þat dwelt with þe apostolis ay &amp; conforte þame in hard assay. &amp; eftyr cristis passione &amp; in hewyne his ascencione, þe apostolis send hyme to teche goddis word, &amp; þe fol[k] preche. &amp; he went furth with his printece, Iohnne, þat was [war] &amp; vyse, &amp; to þe citte fyrste cane ga, þat callit was anemoria, &amp; sum rycht-wyse &amp; vysmen þare he fand, þo þai payanis vare. &amp; quhene þai paianis þam sene had, þai askit þame but abad, quhat men þai war, &amp; quhen þai var cumyne, prad þame to say, &amp; als þe cause of þare cummynge, þat barnabas had persawynge þat þai in sume part sutel ware; for-þi he mad worthy ansuere &amp; sad: “sene ?arnit haf yhe to wit quhat-kyn men ve be, &amp; quare-for we cum her, we lat ?ow wyt, but ony ver, þat of lord criste Ihesu, þat mad þe warld as ?e se nov, we are þe seruandis &amp; mene, &amp; cummys fra Ierusaleme for to preche goddis word, as is gefyne vs in til hurd, &amp; for to gere men kene his name. &amp;, bot he, god is þare nane, &amp; quha þat trewis trewly, sal lyfe euire-lestandly. &amp; gyf ?e wil kene þis thinge, clethe ?ow in nov clethynge, þat neuire sal rot, bot schen sal ay.” &amp; quhen þe paianis hard þis sa, þai sad: “sik merwal neuir befel as we here ?ow of tel; for quhat god ma be sa mychty?” þane sad barnabas þame In hy: “gyf ?e will wit quhat ve meyne, ?e schryfe ?ow of ?oure synis cleyne &amp; trewly trow &amp; baptist be: &amp; þat we hycht þan tak sal ?e.” &amp; sad þai, þat þai vald do quhat-euir thing þa sad þam to. &amp; forthire to þame prechit he þe haly treutht of þe trinite, &amp; bapstit þame in þat sted, &amp; in now haly clathis þam cled. &amp; fra þai wyste þat þai vare mad cristine, vith gladsum fare þai lowyt god of his grace, &amp; gret gold to barnabas þai gaf, þat he but abad gafe to þe powre þat mister had, &amp; commawndit þame to dwel Ilkane in cristis grace þat þai had tane. fra þine to cypre saylit þai, &amp; fand twa men of cristis lay, arysteone &amp; thymonen, þat suthfastly vare cristine mene. bot thymone þe fel fewire sa trawalyt þat he mycht nocht ga. þan barnabas tuk þe ewangele, þat sancte mathew vrat hym sum-quhile, &amp; lad it apone thymonene In goddis name; &amp; he richt þane sa hale wes of þe fewire mad as he newire before had had, &amp; folowit þame in gret gladnes. &amp; barnabas, quhare-euire he was, mathowis ewangele had in his hand, &amp; ay, quhare he sek men fand, lad it one þame, &amp; þai alsone ware hale, fra þat wes done. þane vent þai furth, &amp; sune fand ane þat eraclyus had to name, þe quhilk be-for be barnabas &amp; paule to þe treutht wonnyn was. &amp; hyme, helpand þe haly gaste, byschape þai ordynit þare in haste of cristyne trewtht in þe ekyne. &amp; he ves fayne of þ[a]re cumyne. fra þine forthire passit þai, &amp; fand a mane in þare way, þat rodanus hicht, &amp; ?et þane payane he wes &amp; nocht cristine man. debonare wes he nocht-þe-les, rychtvyse &amp; of gud wil he was. &amp; fra barnabas had tauchte þe trewtht to hyme, he it son lacht, &amp; lewit his syne, &amp; howyn vas, &amp; folouyt hyme fra place to place. quhene þis was downe, þa met in hy a Iow þat delte vith sorcery, &amp; to name had bariene; þe quhilk sancte paule before þan, for til haf mend hym of his plicht, for a tyme tuk fra hym þe sycht; þe quhilk, fra he knev barnabas, of paphum, þar he vald pase, lettyt hyme for til haf entre. for-þi agane þare turnyt he. fra þine he come to a place quhare men &amp; women playand ware al nakit as þai vare borne; quhare-of barnabas thocht scorne, &amp; þare tempyl waryt he, quhare-in sik men had entre. &amp; þane a part of It fel done, &amp; mad a gret distruccione of ethnykis, þat oysit sa nakit one-schamely to ga. &amp; þai þat chapit þat ruyne, fled to þe tempil apolyne, quhare þa of Iowis a gadringe fand; &amp; but mare byddinge to þame sa prechit barnaba, þat fele of þame þe trutht can ta. bot þat wikyt baryene, haffand gret dowt þat mony men suld turne throw hym to cristis lav, his vikitnes furth can schaw, &amp; mowit sic sedicione in-to þe foule folk of þe towne, þat þai tuk sone sancte barnaba, &amp; pynyt hyme, &amp; wrocht hyme wa. and as þai led hym to þe place, quhare to deme hym ordinit vas, It hapnyt þat a nobil mane owt of cypre com richt þane, þat eusebius had to name, &amp; ves a man of gret fame, of gret stat &amp; of honoure, &amp; nere sib to þe emprioure. &amp; quhene þe Iowis persavinge had of þat lordis cummynge, for dowt he tuk hym þam fra, a royd rape þai cane ma, &amp; drew hyme til a preve place, til þat þe nycht cumynge was. þane ful fele of þame ves bone, &amp; harlyt hym sone of þe towne, &amp; þare felly, or þai stynte, In a bale fyre þai hym brynte. &amp; of his lyfe sic end mad he, for hym þat boucht ws one þe tre, &amp; full Ioyful raringe mad, þat for sik schort payne he had þe blyse ay-lestand, &amp; brukis nov hey in hewine with dere Ihesu. ?et war nocht þe Iowis content, þat þai had done hym sic turment, bot repentyt þame rycht þare, þat þai torment[it] hym na mare, &amp; al þe fyre left in þat stede þai wepyt in a clath of lede, &amp; In þe sey to castit thocht. bot nocht-þane god tholyt nocht; for Iohnne, his printece, &amp; thymon þat nycht come, &amp; vith þame redone, &amp; It a-way bare priwaly, &amp; dalf It quhare It lange cane ly, ner quhare gebeseis hade In ald tyme dwellinge to þam made. &amp; þare þat relyke lang lay hyde. bot god fore it sic merwale kyde þat it wes tane vpe in honoure, quhene þat ?enone was emperoure; &amp; gela?ius pape wase, quhene þis vnhyd wes barnabas, quham I Requere hartly now, þat he for me pray Ihesu, owte of þis warld þat I ma twen but schame, det, &amp; dedly syne. XVI.—MAGDALENA. Ihesu cryst, lowyt þu be, þat for þine Inborne pitte den?eit of voman to be borne, to sawfe mankynd þat wes forlorne! bot þat was nocht for rychtwise mene, bot for synful, wele we kene. &amp; as we In þe ewangeliste red, hale mane has of leche na ned bot þai þat are bath sek &amp; sare; &amp; als þi-selfe sais forthirmare: “I ame nocht cumyne rychtwis to cal to pennance, bot synfull al,” &amp; smartly als þu sais ws til: “þe ded of synful I na wil bot þat he leife his syn &amp; lif.” þare-for lowinge we þe gefe. þocht þu ma be thy richtwisnes for syne ws sla, ?et nocht-þe-les þou bidis &amp; sufferis, til þat we thru repentance wil turne to þe. as In samplis we fynd sere of ful mony þat synful were, þat þu had eftyre in daynte &amp; in ful gret specialite: as thays and palygya, sancte dawy, mathow alsa, pawle als, &amp; of egipe mary, &amp; þe magdalene, þat was vorthy, þat for hyre mekil halynes co-apostil syne callit was. als sais god þat mare Ioy is with angelis In hewyne blyse of a synful, pennance dowand, þane nyne &amp; nynte vnsynnand. nocht-þane in hope of forgyfnes suld nane syne do mare na les; for of syne is callyt maste to syne in þe haly gaste. &amp; þis I say to comfort all, þat in vanehope na man fal; for mar is mercy þan mysded, In syndry placis as we red. bot a sampil I set certane þat fel in þe magdalane, þat fyrst hyre gaf til al delyt, &amp; [syne] was of a gret meryte, as men fyndis in haly wryt, quha ?arnis for to se It, and is callyt co-apostol; þare-for þe apostolis we set hyre next til. now here of hyre we begyne, þat cumyne was of kingis kyne; syrus hyre fadir, of gret nobles, &amp; eucare callit hyre modir was, þat mychty ware &amp; of gret kyne, &amp; mykil had of warldis wyne. scho had a cyster &amp; [a] bruthyre: la?are þe tane, martha þe todir. eftire þare fadyre &amp; modir ded, þire thre succedyt in þare sted, &amp; halely þe possessione, þat fel þame be sucessione, ewinly þai delte amaung þam al. to la?are cane a gre[t] part fal In Ierusaleme, þe citte; &amp; syne to martha fel in fe bethanya; &amp; to mary of magdalene can þe castel ly, quhare-of þe suorname scho bar. &amp; to k[n]ychthed hyre bruþir la?are halely hyme gafe, &amp; lytil rocht of landis or of riches ocht. þis mary to delyte hyre gafe, &amp; lytil rocht of al þe lafe. bot martha, þat was rycht wyse, wald nocht thole þare landis perice, bot bathe þar partis wysly steryt, &amp; gafe til þame al þat afferyt, &amp; þe remanand dystribut scho to pure mene &amp; neidful to. of martha now na of la?are here now wil I spek na mare, bot of mary we wil begyne, þat bathte wes far &amp; gret of kyn, &amp; in habundance had riches. for-þi þe mare wantone scho ves. for þat hir name his chengit nov In “synful wemane,” as we trev, as in þe godspel we ma se, þat sais: quhen criste in þat cuntre prechyt, þe folk hard. &amp; þare It hapnyt, in ane sythware, a gudman, callit symon leprose, had callit ihesus til his howse with þe dyscipilis þat he had; &amp; to þame a feste he mad plentuysly, I tak one hand, eftir þe maner of þe land. ande quhene mary had tything of þat feste &amp; of þat gadringe, god hire harte Illumynyt sa, þat scho dressit hire þar to ga. bot, hafande schame of synnis sare, scho had gret rednes til apere ymange rychtwyse; nocht for-þi scho come eftir þame schamfully, &amp; gat in handis cristis fete, &amp; with hire teris can þam wet, &amp; with hire hare syne can þam dry. bot vaxand syne mar hardy, a bouste of precius vngument apone his hed in gud entent owt scho ?et, til al þe place fulfillyt of þat odyre was; for þat tyme men in custum had, þe gret heit of þe sone þat bad, bathis til oyse &amp; vneyment, to sawe þame, þat þai var nocht schent. &amp; one kneys done cane scho ly, &amp; kissit his kneis richt tendirly. &amp; quhene þis symeon has sene, In til hyme-selfe he thocht but vene, had þis bene prophet, as we trew, he had nocht tholyt ?one sinful now tweche hyme. þane Ihesu ful rathe hyme blamyt, &amp; hir synn forgafe. with quhat seruice se we now þis woman to cum to ples ihesu? þe vnguyment, scho dicht with cure to gere hire flesche haf swet sawure, a-pone Ihesus had It ?et, forgyffyne of sik syne to get. þane with þe wattire of hyr ene, þat oft vnleiful sichtis had sene, scho wesche his fet, &amp; punyse It as scho þat synnyt in þat wyt. &amp; with hire hayre, quhare-in scho had ful gret delyt, &amp; þare-with mad ekyne hyre bewte for to lat, þar-with scho dryit cristis fet. &amp; with hyre mowth, ful commonly þat of pryd had spokine &amp; foly, ful oft scho kysit cristis fet, In hope þat scho syne mycht bete; haffand na dispare of hyre syne, bot in traste hope pardone to wyne. &amp;, for scho luffyt mekil, þane he forgafe hyre mekil Iniquite. &amp; scho wes callit vpe &amp; done þe synful woman in þat towne. als he schew hire þe tendirnes of hartful luf, þat in hym was. þe feyndis sewine of hire kyst he, &amp; gert hyr halely brynnand be In-to his lufe. &amp; forthirmare he mad hyr his familiare, &amp; procurur in-to þe way he wald hyr hafe, suth to say. &amp; quhene symon hire accusyt, debonerly he hyre excusyte. he callit hyre synful &amp; vnclene. anent hyr cysteris þan, but wene, þat callit ydil, he cane defende. sik takine of lufe he til hyr lend, &amp; gret, quhene he saw hyr gret. sike lufe til hyre had Ihesu swet. &amp; fore hyre sak to lyfe fra ded he raysit la?are in þat stede; &amp; for hire sak martha þe gude, fra quham sewine ?ere rane þe blud, he heylyt þane; alsa martilla, þat þane seruand was to martha, he mad worthy þe word to say, þe quhilk is delytabil ay: “þe wame be [b]lissit þat bar þe, &amp; þe papis þat fosterit þe!” til hyre agane þan sone sad he: “?a, quhat be þi blissit mot þai be þat heris godis word, &amp; It kepis”—þus says haly wryte. eftyre crystys ascencione þe fowrtene ?ere, &amp; passione, quhene Iowys had slane sancte stewen, &amp; crystis discipilis bedene owt of þare land dyspytuisly had chasyt, &amp; ful felloun[l]y, [þai] sawit þame in placis seyre, ?et goddis word þai sawand vere quhare-euir þai ?ede, &amp; sawlis wan— In cristis lufe say brynt þai þan. with þe apostolis was þat tyme a byschape, callit maximyne, þat ane wes of sewinty &amp; twa byschapis þat with criste can ga; to quham for his halynes sancte petyre, þat apostil was, had recommendit þe magdalayne, þat of hyre ?emsel wald fulfane. quhene þe dyscipilis scalit war In þat tempeste, sum her sum þare. sancte maxymyne &amp; þis mary, la?are &amp; martha witterly, &amp; hir fut-madyne martilla, &amp; sancte cedone with þame alsa, þe quhilk wes borne of ene but lycht, bot cristyne syne gefe hym þe sycht, þe iowis þire &amp; mony wt[h]yre cristyne, þare fellouny for to forthir, put in a bat apone þe se bot gouernale, for þai suld be drownyt. bot quhen [þe] gud fok had apone þe se mad lang a-bad of hungyre &amp; storme in-to dystres, as god wald, ?et nocht-þe-lese aryfyt þar marcel hale &amp; fere, quhare nane but paianys þat tym were, þai ware sa fel &amp; dyspytuise, þat nane wald herbry þam in house, bo[t] tholyt al þat haly rowte in wynd &amp; wedyre ly þare-owt of þare tempil, vndir þe wall, quhare þare ydolis var stedyt al. here eftyre, quhene scho had sene how þat þe puple al-bedene to þare tempil sped þame in hy, to þare ydolis to sacryfy, scho rase, with contenance plesand &amp; wysage clere, ymange þam thrange, &amp; presyt hyre in mony wyse þame to refren?e fra sik seruice of ydolis þat þai honowryt had, þat war na makaris, bot war mad with mannis crafte &amp; besy cure, &amp; ware na worth in til assure. with hardyment þan cane scho teche þe cristyne treutht, &amp; þame preche how god þe warld fyrste mad, &amp; mane syne fowrmyte had, &amp; how þat man wes tynt for syne, &amp; how þat he, mane to wyne, fra lestand lyfe come vs amange, &amp; how mane-kynd þat he can fange, &amp; how he tholyt noys sere, In þis lyfe til he was heyre, &amp; how þe ded he tholyt syne, to safe ws fra þe wethirwyne, &amp; þat mane suld eftyre syne recouire his blyse &amp; sauchnyn wyne. &amp; quhene þe puple had hard wele al þat scho sad ilke deyle, þai ware for-wonderyt mare &amp; les of hyre speke, þat sa plesand was. &amp; scho prechyt þam so þane, þat fele of þame to criste scho wan. the prynce eftyre of þat cunctre come with his wyf to þe citte, til ydolis sacrifice to ma, to gyfe þame grace, &amp; furthir sa þat he mycht get &amp; scho beyre barnys, þare landis to were to þame come mary magdelayn, þat of þare cumynge wes rycht fane, &amp; prechit þame þe cristine fay, for-bedand þame sadly ay til ydolis for to mak sacrifice, þat þame mycht helpe on na wise. &amp; eftyre lytil tyme by passit, to þis laydy slepand faste In visione, þat was nocht in wane, aperyt mary magdelayne, [&amp;] sad til hyre: “þu art to bald, þat warldly gud has in hald, &amp; al delyte þat þi will, &amp; tholis godis servand[is] spyll, &amp; de fore cauld &amp; hungyre gret, &amp; þu lyis solland þe in swet! bot gyfe þame þu cleth &amp; fed, þu sal dere by, haf þu na dred; &amp; þi husband eitlise þare-to, gyf þu wenis wele to do, to helpe þe puyre of his riches!” &amp; quhene þe laydy waknyt vas, þe visione scho durste nocht tell, þat in hyre slepe [hyre] sa be-fell. þe todyre nycht mary apperyt to þis laydy, &amp; at hire sperit, quhy hire byddynge had scho nocht done, &amp; tysit hyre lord þare-to alsone; &amp; alsa let hyre forthire wit, gyf scho ware mare rakles of It, þat scho suld rew it farly sare. bot ?et þe laydy dyd nomare þane as scho had þe fyrst tym done. þe thryd nycht but langare hone scho aperit til hyr in gret Ire, &amp; visage as bles of fyre, richt as scho wald þe house all bryne in a blese, &amp; ger it fall, &amp; grynnand sad dyspituisly til hyre husband, slepand can ly: “þe membyre of sathane, slepis þou with þat eddir, þi wyfe, now, þat twyse has lefit to fulfill þe thinge þat I commawndit hir til? of cristis croice þu fellone fay, þu restis, &amp; þi wame also wantonly þu farcis with met maste delytabile þu ma get; bot reke of powre þu na liste, þat peryse in hungyre &amp; in threste? &amp; þu in chuchis &amp; silkine clathis lyis ful softe, &amp; na thocht hase of powre, þu seis dyssolate of howse &amp; herbry, as þou wate, &amp; nocht gyffis þame of þi gud, nothire to clathis na to fude? quhat, wenis þu, wekit, þat þu sal eschape but payne? þat sal nocht fal; for þame to helpe þu has delait, quhene þai ful pytuisly þe prayt.” her-eftyre quhene þis wife can wak, scho til hyr dreme sic tent can tak, þat for rednes scho al queke, &amp; at hir husband, quhene he wok, þat fore þe sammyne cause ves rad, scho franyt quhy he ves sa mad. quod he: “deme, ferly nocht þochte I sycht &amp; haf gret thocht; fore sic a dreme þis nycht saw I, þat vris me ful gretumly.” þane tald he hyre al-bedene þat he in his slepe had sene. þane wes scho richt blyth &amp; glad, &amp; tald hyme how scho sene had þat Ilke dreme, “sir, þat yhe.” &amp; sad hyme: “bettire, sir, is þat we bow ?one women bydynge til þane thru þe wreth of hir god spil, quhame-of scho prechis ythandly, &amp; sais þat he is sa mychty, þat he ma do quhat he will, &amp; nane ma lattinge mak þar till.” &amp; sic awysment haf þai tane, þat one þe morne, or þai fane, þe magdelayne &amp; hire company þai tuk in hovse and herbry, &amp; þame wele can clethe &amp; fede, of na thinge tholeand þaim haf ned. to mary þane þe prince can sa: “trewis þu, woman, þat þu ma defend þat treutht þu sa techis ws and saydly prechis?” “?a,” sad scho, “I ame redy til defend It suthfastly, as, thru preching &amp; merwalis ser, schewit ws be oure master der, petyre, at rome þat dwellis nov.” &amp; sad he: “womane, trewis þu, gyf we obeyse þi biddinge till, þat he be mychty, or ?et wil grant ws grace a barne to hafe, othire a madyne or a knaf, &amp; we sal trew in hym trewly &amp; lef oure ydolis halely?” þane þe magdelane sad in hy: “I trew it sal nocht stand þare-by.” til god þane mary prayt ?arne, þat he wald grant to þam a barne, sa þat þis treutht, at his hyd, micht be, t[h]row sic merwale, kyd. þane god, þat luffit hir tendirly, hyre prayer hard; and þat laydy consawit barne; &amp; þane þai ware confermyt in cristyne fay. þane to þe prince come in þ[e] mynd, þat he wald to sancte petyr wend, to spere gyf al wes certane, þat to þame prechit þe magdalane of Ihesu cryste &amp; of his layre, as scho þame prechit here &amp; þare. þane cane his wyf til hym say: “sir, wil ?e pase &amp; I nocht may? It sal nocht be, for wele na way þane yddire with ?ow sal I ga, &amp; as ?e do, I do with ?ow, &amp; quhare ?e reste, I rest with ?ow.” sad he: “lefe sal þu haf nane to pase with me, bot dwel at hame; for þu art wak &amp; gret with barne; for-þi þi ?arninge I þe warne, fore þu mycht sone peryste be be storme þat hapnis in þe se.” bo[t] til his esson?e scho tuk na hed, na for na parele wald scho dred. þane one with hyme wald scho fare, suppose with barne scho hewy ware. bot hire husband, þat was rycht wyse, til hyre consent wald na wyse, bot sad, scho at hame suld dwel, &amp; kepe þe thinge þat to þam fel of þare warldly possessione, &amp; he alsone suld pas of towne. bot nedly wald scho with hym ga, quhat-sa com eftyre, wele or wa. for weman are of brynnand wil ay þare ?arninge to fulfil, &amp; with wordis cane rycht wele our-cum mene hard as stele. sa wrocht þis woman with þis mane, til scho halely his wil wane, vith teris &amp; with wordis swete &amp; fallinge done befor his fet. for dowte þan of oure fellon fa, one þare schuldris mary can ma þe takine of þe croice verray, þat mycht defend þam in þare vay. þane he &amp; scho but abad purwayt &amp; a schipe redy mad of althinge, þat nedfull ware to serwe &amp; ese þame in þare fare; &amp; halely þare possessione, þat þai had in land ore towne, þai put al in ?emsell of þe magdelane, þat hame can dwel, &amp; to þe sey passit þare way, &amp; schippit one þe todyr day, &amp; saylit furth [a] day &amp; nycht, til þai of land [had] tynt þe sicht. syne eftyr can gret wind ryse, &amp; sterit þe se one mony vyse, þat hol &amp; hey wawis mad. &amp; þai þat in þe schepe abad, war in þat storme sted in sik strife at euir in poynt to tyn þare lif. for-þi abasit þai var &amp; rad, quhene þai þame-selfine sav sa sted. bot þat laydy oure al þe lafe sa gret dout &amp; dred cane hafe, &amp; sa gret dout of hyr child il, þat na remed mycht be þare-til, þat na scho [in] þe seknes allase of a knafe child deliuer wase; &amp; scho þe lyf allane can thorne, fra þat ilke barne wes borne. þane cane hyr husband ?ol &amp; ?el, &amp; mony a tyme a-pone hir fel; bot quhene he saw be ded his vyf, &amp; his sone borne &amp; haf þe lif, &amp; wist þat [in] a lytil we for falt of met þe barne suld de, sa ekit þane wes his gret care, þat he cane roydly cry &amp; rare, &amp; waryt þe tyme he wes borne, &amp; þe fortone lad hyme beforne, &amp; regratit ofte be-twene, þat euir he had þe magdelan sene. nocht-for-þi in gret &amp; smal he thocht to do hyr bydinge al. þe child cane snawil þan, &amp; grape þe modyr pape, for fud to tak. allace! nov is þe barne sa borne modyr-slaar, &amp; he, forlorne &amp; helples, mon he de of nede, sene þar is na-thing hym to fed. þan was þe lord ferly wa, his wyf saw ded, his barne alsa, þat gret pitte wes to here his regrat &amp; sorowful chere. “allace,” he sad hyme-se[l]sine to, “werch &amp; waful, quhat sal þou do? quhene I desyrit barnis til hafe, þane wes I fule or þe lafe, &amp; bath has tynt for myn desyre; for-þi I bryne as in a bale fyre.” þane cane þe schepmen hely cry: “do caste we owt þis ded body! for þis tempeste sal lest, for force, ay till we herbry þis ded cors; for-þi, to sawfe ws, cast it owt!” vith þat hyr husband began to schowt, &amp; sad: “gyf ?e spare nocht to me, na to þe modyr, ?et parde ?e suld, gyf pytte in ?ow var, to þis squeland barne ?e spare, &amp; hafe mercy of þame &amp; me; for It ma happyne wele to be ma fal ?et nocht fullely ded, þocht sik dystras hyre can led, &amp; mad hyr lyk sa to be; for men ma oft wemen se in swnyge sum-tyme ly, &amp; syne our-cum. gudmen, for-þi, sparis a tyme, þat we ma se suthfastly gyf scho ded be!” “na,” sad þai, “we wil nocht spare bot kyste hyr owt.” &amp; þer-for þare þai hynt hyr. &amp; sad [ane]: “but were, I se a lytile Ile apere In-to þe se, nocht fer away.” þane pytuisly þe prince can pray, þat [þai] hyr kest nocht in þe se, met til vnbestis to be, bot he prait þam for godis sake, þat þai wald of his mebile tak, &amp; schute þare bate with gud wil, &amp; cary þat body til þe hill. &amp; with gret dyficulte to do þat þane purchast he. &amp; for sik med þat þai wald ?arne, þai tuke þe modir &amp; þe barne, &amp; in þe bat but mare delay þame lait; syne rowit away, to þai var cumyne to þat hil, þis princis ?arnige to fulfill; &amp; one þe hil þai lad in hy þe ?onge barne &amp; þe ded body. sa wondir [hard] was þat hil, &amp; þai had na lomys to wil, for to make a gannand grawe; þar-for þai socht &amp; fand a cawe, &amp; of It in þe maste priwe place þai lad þat body, þat ded was, In riche atyre &amp; dressit wele, wappyt in a furrit mantele; &amp; layde þe chylde til hir breste, hed &amp; mouthe þe papis neste; &amp; gretand sar þine passit away, &amp; to þe magdelane can say: “allace! quhy can þu marcil sek, to me þis mekile bale to eke, quhare-thru is þus ded my wife, þat was þe substance of my lyfe? &amp; I vnhappy cuth nocht fyne bo[t] trowit in þine admonestine, &amp;, for þu bad, þis way can take, &amp; þis has tynt myn warldis make; for I thocht neuire þe to crawe, þat I suld ony barnys hafe, be-cause þat my beste luffit wife suld one þis wyse now tyn þe lyfe. &amp;, dere mary, throu þi prayere scho consawit, I trew but were, throu þi prayere scho consawit, quhare-thru til hyr ded is graþit, &amp; hyre birthe als mon de one nede, sene nane is It to fostir na fede. no mare to þe sa wil I, bot wyfe &amp; barne Increly, &amp; al þe lafe þat euir myn was, to god &amp; to þi halynes I recommend, &amp; prays þe þat þu wil thochtful one me be, &amp; pray to god, in quham þu now sa suthfastly has gerte me trew, þat of myn wyfis saule he rew, þat to me wes traste &amp; trew, &amp; hafe pytte of myn ?onge barne; for þi request he wil nocht warne.” mar dule he mad þan I cane say, syne passit to þe schipe one his way, &amp; þare bayt in þai hynte. þane þe storme be-gane to stynt; &amp; sowne þai arywinge mad In þe porte, quhare þai etline had, &amp; war wondir blythe &amp; glade, þat þai sa eschapyt hade sa sere parelis &amp; sic stryfe, &amp; to land wonnynge with þare lyfe. thane þe prince, ore he fane, towarte Ierusaleme is gane. &amp; richt as he wes cumyne þare, thru godis wil in þat sythware, sancte petyr hyme met, &amp; has sene þe takine of þe croice but wene one his schuldyr. &amp; þane he sperit at hyme quhene he be, &amp; for quhat cause, &amp; of quhat land he wes þare cumyne wanderand. &amp; he, þat na thinge fra hym wald consele, þe taile al has hym tald, quhene he was, &amp; of quhat state, &amp; with þe magdelane als how-gat he met, &amp; how scho gert hym trev, &amp; his wyfe als, in criste Ihesu, &amp; how, to make hym sekyr, eke sancte petyr scho bad hym seke, &amp; syne how his wyfe &amp; his barne had tynt þe lyfe, &amp; quhow he lewit þam one a hil bathe quek &amp; ded—he tald hym til. þan petyr sad: “pece to þe be, bruthyr, þu art welcum to me, for helsum consale sekyrly þe tuk, quhen to magdelane mary þu throwit in scho to þe tacht, &amp; þis far way for hir has lacht. be nocht anoyt [gyf] þi wyf slepe, þi sone reste, &amp; wmquhile wepe; for a god mychty is but make al temporale thinge to gyf &amp; tak to quham he wil; for-þi þou na murne, for he cane dule in Ioy turne. &amp; al is suthte, nocht is to lane, þat þou sad of þe magdelane. for-þi be sikker in þat, I say, þat scho þe taucht!” þan but delay he gert hyme al þe placis se, quhare criste had bene in þat citte, &amp; quhare he þe treutht can teche, &amp; quhare in ?outhed he fyrst [can] prech. owt of þe towne to bethleem, quhare criste wes borne, he had hym þan; syne eftyr to þe flome Iordane, quhare he baptysme had tane; &amp; mony placis gert hyme se, quhare criste had bene in þat cuntre; &amp; syne to þe towne hym brocht has, &amp; led hyme þare fra place to place, quhare criste vthyr-quhare ?ed or wrocht ony notable ded, &amp;, his deuocione to bete, hyme led to þe monte of olyvete, a richt far place be-owt þe towne, quhare criste did his deuocione, &amp; quhare þat he was eftyr tane with fals Iowis mony ane; &amp; syne [hyme] led to mony place of þat towne, as his wil was, quhare he for ws had skath &amp; scorne, &amp; eftyr cronyt wes with thorne, bondyn &amp; befte felloun[l]y, &amp; led syne to mont caluary, &amp; tholit þare dyspituise ded, fra welland wa vs al to led; to cristis grawe syn he hym led, &amp; eftyre to þat haly sted, quhare criste with his discipilis stud, fra þame in hewine quhen he ?ud. eftyr all þis ?et dwelt he þare with sancte petir twa ?er &amp; mare, þat mad hyme in oure treutht parfyt, &amp; fals mawmentis gert hym nyt, &amp; lewit hym þane, &amp; bad þat he þine hame suld pas in his cuntre. thane to þe se he sped hym sone, &amp; enterit in þe schipe but ony howne. he had gud wynd &amp; saylit faste. &amp; god granttyt at þe laste of þat hil sone sicht gat þai, quhare his sowne &amp; his wyf lay. he ?arnit þane to wit quhat tyd of þame þat he lefit þar hyd. þe schipmen prayt he but hone to schut þe bat &amp; row hym sone to þe hil, quhare his wyf lay. &amp; sa þai did but delay, &amp; set hyme one land gud sped. &amp; sum of þame furth with hym ?ed. &amp; as þai ?ed one þe sand, a child þai saw hym playand, as ?onge childir ar wont to do; bot fra he saw þame cum hym to, he with-drew hyme, as he mocht, &amp; quhare his modir lay he socht, &amp; crape vndir hyre mantil rath, In hope to hyd hym fra þar skath. þe prince of þis cane wondir hafe, &amp; als gret ferly had þe lafe, þe lytil child quhen þai had sen, for þai wyst nocht quhat it suld men; bot hyme þai folouyt nocht-for-þi, til þai come quhare he can ly, &amp; fand þe body lyand þare, as þai hyr lewit, les &amp; mare, hyr colour vnwemmyt &amp; hyr flesch, bot rycht as scho fyrste lad þar was. þai lyftyt vpe þe mantil-lape, &amp; fand þe child at þe pape, lyand rycht as he sukit had, bot he cane gret, for he was red. &amp; sa Ioyful was þe pylgrime, to kis his sone, þat he na cuth fyn. In armis vpe he can hym brad, &amp; [to] þe magdelane he sad: “a, mary magdelane, how happy In al at me is tyd ware I, gyf þu for me sa wele had wrocht, þat my wyf quhyk haf I mocht, In myn cuntre to pase with me; laydy, Ioyful þan wald I be! þane wyst I wele but [ony] were, þat þu with god var luffit dere. for wene i wend na barne haf, þu has me gyffine þis litil knafe, &amp; fed hyme twa ?ere one þis hil. for-þi I wat wele, gyf þu wil nov pray for me, þat þu wele may myn wyfe fra ded rase but delay.” vith þat his wyf hyr hed can stere, &amp; lukit one þame with ene clere, as scho vakynt had bene fra slepe, for þare to tuk þai cuth kepe, vith þat scho rase &amp; stud one fwte, &amp; to þame cane sic wordis mwte: “lowit be þu, magdelayne, þat seruit god with al þi mayne. þi trawele he can þe quyt, quhene he mad þe one sic meryt, þat quhat þu askis granttis he, as be me may wel provyt be; for as med-wyf to me þu was, quhen I wes maste in-to distres of stormys gret &amp; parelis sere, þu was ay til me ful nere, &amp; al myn fawtis wele supleit, &amp; in al myn myster me relewit.” quhen hyr husband þis has hard, for Ioy as wodmen he ferd, &amp; ferlyand grettumly of þis fare, til hyre sich wordis sad he þare: “myn der wyf, lewis þu now?” “?a,” scho sad, “&amp; come richt now of pylgrimage quhare ?e haf bene, &amp; al þat ?e saw I haf sene: for with mary þe magdelane I haf bene þar for-owte payne, &amp; quhen ?e cane sancte petir met, þat al þe placis ?ou se lete, In towne or owt, quhare Ihesu myracle wrocht, or ?et of Iow tholit dysses for-owt sawete, ?e beand þar he let me se; &amp; I wes ay þar with ?ou, as be taknys ?e ma trew.” þane scho tald hyme wondir wele al þat he saw þare ilke dele, sa þat he knew but ony vene, þat scho þare had [bathe] harde &amp; sene al þat he trawalit for to se. for-þi Ioyful man wes he. þane lowit he god Inkyrly &amp; þe magdelane mary. his wyfe þan &amp; his sone he hynt, &amp; rowit to þe schipe, or þai stint. vedir &amp; wynd þat wil had he, &amp; saylit sone to his cuntre, sa þat in-to schorte quhile þai arywit in mary hile &amp; land, &amp; sone þare þai fand vith hyr printece mary prechand. the prince þan &amp; his wyf in gret fel done at þe magdelane fet, &amp; tald hyre al, wele &amp; vay, þat tyd þame, fra þai ?ed hyr fra. þane god scho thankit mony tyme, &amp; gert þam of sancte maxymyne resawe baptysme þat glad var al In þat cite, gret &amp; smal. &amp; in þe cite of marcille al þare gret templis in a quhile &amp; þar mawmentis, thru quhi[l]k þai had bene disawit mony day, þai distroit oure alquhare. &amp; byschape mad þai sancte la?are of marchil &amp; of al þat land, þe quhilk apt þar-to þai fand. þane went þai thru godis vil, þe towne of akis til þa com til. &amp; of þat place sancte maxymyn byschape wes in al his tyme, &amp; in þat land, til he lefit, duelt, &amp; with his subditis sa vele delt, þat al þe folk of þat cunctre ferme in cristine treutht lefit he, &amp; strinthlyt gr[e]tly godis kirk thru gret mervalis þat he can virk. now mak we relacione hou al to contemplacione mary hyr gafe of hart &amp; vil. &amp; scho sa ?arnful wes þar-til, þat scho til wildirnes has socht, &amp; fand a derne sted, was wrocht In til a crage of angil wark; &amp; yddir ewinely can hyr mark, In þe hycht of þat ilke roche, quhare man na beste mycht nocht aproche. &amp; þar scho dwelt thretty ?ere, vnknawine to man þat lifand vere. &amp; nere about hyr greu rycht nocht, þat hyr confort or solace mocht, gers, na tre, na nocht ellis, na vattyr, as þe story tellis; for god, in quhais luf scho brynt, sa halely to hyme has hyr hint, þat he na wald þat scho confortynge for-out hyme had of temporale thinge. vith warldis fud was scho nocht fede In al þe tyme þat scho þare led; for ilke day, in houris sewine, with angelis þat til hyr com fra hewine vpe in þe ayre scho lyftyt was, &amp; of ane hour hale þe space vith gret delyt of angel sange fed scho was, &amp; Ioy Imange, syne brocht agane.—sic ves hyr fud, &amp; of na vthyr temporale gud; for al þat tyd na delyt had scho in met, na apetyte. þat tyme a preste þare ves of gud lyfe &amp; of halynes, þat fled þe warld as heremyt, of god to haf þe mare meryt; &amp; in þat roche hey &amp; stay, a cawe he had quhare he lay, þat twelfe stage was fra þe place, quhare þe magdelane vynnand vas. &amp; ilke stage, quha wil depart, Is of a myle þe auchtand parte; for a stage, þu sal wite, sex score It haldis of fete; &amp; men says þat hercules, haffand na rednes na pes, þat he a stage in a rese vald ryne—sa wel anedyt he ves. quhene þis preste lange þer had ben, a tyme god opnyt his ene &amp; lete hym se manifestly vith fleschly ene opynly, hou þat þe angelis in þat place lich[t]yd, quhare þe magdelan was, &amp; had hyre vpe but dyspare vith gret Ioy in to þe ayre, &amp; of ane houre wele þe space held hyre þare in gret solace. syne eftyre þai can hyre hafe done agane in-[to] hyre cawe, vith gret Ioy &amp; angel gle. &amp; fra þis sicht sene had he, oure althinge he ?arni[n]ge had of þat sicht wyse to be mad. with contryt hart he mad hym bone In prayere and devocione, &amp; sa he trawalyt þat he was be a stane caste ner þe place. þane begane his kneis to quake, &amp; al his body for to schake, &amp; al his strynth fal?et, sa þat he mycht na forthyr ga. &amp; ay þe mare he presit hyme to þat Ioyful place to clyme, þe mar he wox mat &amp; mate, sa þat he mycht nakine gat cum nere þe place, þo he pressit faste, þane a mane with a stan mycht caste; for hyme fal?et mud &amp; mayne for to cum þar, þo he wald fane. þane wele persawit he, þat it wes godis pryuete, þat but god man ma nocht cum to for ony thinge þat he mycht do. þane thocht he, god wald be mare plesyt thru humylite na strinth of man. for-þi but mare he prayt god, gretand rycht sare, þat he wald for his mekil grace thole hyme haf accesss to þat place. vith þat rycht hely cryit he: “In goddis name I coniure þe, quhethyre þu be man or wyfe, þat in þat cawe ledis þi lyfe, þat þu spek &amp; answer me of It þat I spere at þe.” &amp; quhene he had sad þus thryse, scho ansuerit hym one þis wyse: “cum nere, &amp; al þu wil spere, I sal þe tel, for-owtine were.” &amp; he tremaland, as he mocht, þe crage clymand vpe he hyre socht, til he come to þe myd-way, &amp; forþir nocht. þane cane scho sa: “menis þe nocht of þe ewangel, þat in þe kirk is red vmquhile of mary, þat had renowne of synful woman vpe &amp; downe, &amp; with hyr teris wysche þe fete of Ihesu criste, oure lord swet?” “?a, it is gane wele thretty ?er sene I hard fyrste þat godspel der.” “&amp; I ame scho,” cane scho say, “þat here þe thretty vintir ay til al men has vnkennyt bene, &amp;, as þu ?ystirday has sene, sa ilke day in houris sewyne vith angelis, send me fra þe hewyn, vpraysit with angelis haf I bene, &amp; hard þare sange &amp; þam-self sene. &amp; it is schewit nov me til, þat of swet Ihesu is þe will, þat fra þis varld I ame to ga, quhare-in nocht is bot dule &amp; va. for-þi to sancte maxymyne þu schaw myn message, or þou fyne, &amp; say hyme, at þe next pask day, In sammyne tyme þat [wont] war thay In matyne offyce for to ryse, he cum hym-selfe be ony wyse but ma in-to þe oratoure, &amp; he sal fynd me hym before with angelis of god yddir brocht.” þe preste þis hard, bot he saw nocht. þane to sancte maxymyn but bad, he passit, &amp; al þat he had of þe magdelane hard ore sene, til hyme he tald al bedene. mare Ioyful wes neuir maxymyne In al hys lyf þane þat tyme, þane he was quhen þis ves tald; &amp; [to] god gret thank he ?alde. &amp;, vit ?e, þat he for?et nocht þis tale, bot one It ay he thocht, &amp; þe selfe oure &amp; þe day, þat þe preste cane til hym say, he enterit in þe oratore, as til hyme sad was befor. &amp; fand þe magdelane þer stannand, he heywit vpe with angel hand of [h]ouris tva fully þe space, &amp; as scho [stud] sa, prayand was In mydis of þe angelis brycht, &amp; tholyt þe byschape se þat sycht. &amp; þe bischape for rednes Durste cum na narrere, nocht-þe-lese scho turnyt hyr, &amp; sad hym syne: “gud, swet faddere maxymyne, cum nere; þi douchtire fle þou nocht!” bot scho sa fayre was þat he no mocht behald hyre face, þat ves sa brycht of angelis thru þe mekil lycht; for it mycht les grewe, I trew, to [se] þe sowne in maste vertu, þane for to se þat Ioyful face, þat wes sa blyth thru goddis grace. “ga furth,” scho sad, “&amp; cal þe til prestis &amp; clerkis of gud wil, &amp; bryng to me in gud entent, þat sal me sawe, þe sacrament!” þane but mare þe byschape ?ud, &amp; with hyme brocht god flesch &amp; blud, with prestis &amp; with clerkis fele. &amp; þe magdelane, for hyr saule hele, tuk of his hand þe sacrament, &amp; of hyre ded hyre cane repent befor þe alter, &amp; lay done strekyt, &amp; with deuocione hyr armys in hyre breste cane fald, &amp; sa to god þe gaste scho ?ald. &amp; fra þe saule &amp; þe body war departyte, sone in hy a swet sawoure fulfyllyt þat place &amp; al þat vare in hyt plentuysly, fyve dais &amp; mare, &amp; heylit al sek þat come þare. hyre body þane with mekil cure, sancte maxymyn with gret honour, with bawme ennowntyt, can entyre In place, quhare he had ordanyt here, quhene he suld de, hyme-self to ly, þare layd he magdelane mary. now say we, in þe sammyne tyme þe magdelane &amp; þe maxymyne to marcil come, &amp; als martha, with þame la?are &amp; vthyre ma, quhare þis la?are wes byschape mad; bot his cystyre mad nan abad, bot passit &amp; al þare company til egis with maxymyne in hy, quhare-at he wes byschape mad; &amp; sa gret grace of god he had, þat in his lyfe he mervalis wrocht; &amp; of his lyfe quhene he was brocht, be-syd þe magdelane had sepulture, of quhame be-fore he had þe cure, quhare now, be his prayere lele, syndry seke mene gettis þare hele, &amp; are lousit of mekil payne. &amp; þe mentyme þe magdelaine criste in his luf sa cane inflame, þat scho but ma vent to þe baume, þat is in þe crage sa schore, quhare-of I tauld ?ou her before: XVII.—MARTHA. That tyme cristis hoste, martha, our al þe warld cane prechand ga, sawand oure-al goddis sede; &amp; sa wele þat wark cane spede, þat scho þe cristyne treutht brocht til mony, at in poynt ware to spil. for scho was far of fax and face, &amp; god til hyre had tent sic grace of speche &amp; of far schawynge, þat, quha hyre hard, hauld or ?inge, al fals ydolis sowne for-suke, &amp; rychtwyse treutht &amp; baptysym tuk. &amp; schawand goddis sede, scho drev towarte arle &amp; wa yneucht of rone endlange one þe flud, sa thik &amp; sownd was þe wod be-twene arle and avynone, a place now of gret renovne. hapnyt martha in þat vod þare to teche &amp; kene goddis layre, &amp; in þat vaste scho fand a tovne, þat nov is callit terrascone. of þat come þane bath ?ung &amp; ald, þare skath regratand, [&amp;] hyr tald of a dragone fers &amp; fel, þat in þat wod þan can dwel, &amp; dyd to þame mekil skathe, þat mene &amp; vomen ete he bathe— a fel beste of þe kynd of þai þat ar generyt in asya; &amp; quhene-euir hyme thocht gud, as fysche wald he dwel in þe flud, &amp; our-tyrwit batis, þat rowyt þare, &amp; ete þe mene, les and mare; &amp; vthyre tyme as beste he vald to þat foreste his gat hald, &amp; sla and ete al þat had lyfe, ald, ?onge, mane &amp; vyfe. for his hevid was sa awful mad, þat he twa tethte as swordis had, bathe lange &amp; scharpe; for-þi mycht nane eschape, þat euire he has ourtane. &amp; quha to fle mad hyme faste, his foyl?e eftir hyme cane he caste, þe quhilk, quhat thinge It ourtuke, a[s] fyr gregois brynt at a luke. &amp; þat swith he wald ger ga eftyre ony, þat he wald sla, of ane oxgange hale þe space, þat twa hundreth fet in lynth has &amp; twenty, and in bred alsa sewyne schore of fute &amp; na ma. þane, quhare martha ves prechand, þe puple fel to fut &amp; hand, &amp; til hyre tald hale þe tale, how þis beste dyd þam sik bale, &amp; prayt hyr for goddis sake, quhais treutht scho gert þam take, to safe þame, þat þai var nocht tynt. sancte martha þane, or scho stynt, socht in þe voud or scho fande þat felone beste a man etande. a crucifix scho with hyre had, &amp; haly vatyr, þe preste had mad; one hyme scho kyste þe vatyr rath &amp; al[s] þe croyce s[ch]awyt hyme bath: &amp; as sconfyste [s]til he stud. &amp; scho furth one til hym ?ud, &amp; anerly be godis helpe, about hyre hals scho put hyr belt, &amp; mekly led hyme as a schepe tovart þe folk, þat hyme can kepe. þane Ioyful, glad, &amp; blyth[t]e, þai slew þe fellone beste alswytht with spere, &amp; swerde, &amp; caste of stane, &amp; mony vthire vapynis ane, &amp; lofyt god, &amp; hyre alsa, þat þame deliuerit of þat fa. of maxymyne þan with þe wil, &amp; hir cystyre consentand til, at terrascone dwelte martha ay, til of hyre lyf þe last day, In prayer &amp; in gret fastinge, &amp; mad sone a gret gaderynge of madynis &amp; of cysteris sere, &amp; syne þare gert scho werk but ver a kyrke, wele mad &amp; traystly, In þe honoure of oure lady, quhare scho strate lyfe ay can led, sa þat hyre-selfe scho vald nocht fed with flesche, fysche, butyr, na chese, þocht scho suld þe lyf leyse. &amp; hyre bot anis wald scho fed euir-ilke day vith mekil ned. a hundrecht tymys ilke day one hyr kneis scho vald pray, &amp; alsa ofte one þe nycht, prayand god with al hyr mycht. It hapnyt hyre at awynenovn be-twene þe watyre &amp; þe tovne for to preche þe puple to, befor as scho was wont to do; It hapnyt þat be-?ond þe vatere a ?unge mane wald hafe ben at hir, sum gud of hyre moutht to here; bot for na vyscele wes þane nere, he enterit in riuere faste, &amp; swemand ay, til and mycht leste; bot he fal?eyt, “&amp; drownyt þar be strynth of flud, þat hym don bar. &amp; scantly þe todir day fand þai quhare þe body lay, to ryvine al castine one a schald. þane tuk men to consale, þai vald þe body bere to sancte martha til awynone, &amp; sone dyd sa, &amp; [it] befor hyr fet þai lad, &amp; vith a voyce syne þai sad of his drownynge þe enchesone, sayand, wald scho mak vrysone for hym to god, gud hope had þai þat þai suld hafe hyme quek avay. for þat þane scho fel to þe grownd vith armys spred, &amp; sa [la] a stovnd, &amp; sad: “Ihesu criste, my lord dere, as þu myn bruthire raysit, la?er, myn awne dere geste, sa, I pray þe, rayse þis chyld, þat al ma se! sa for þi merakile þai may be ferme in þe treutht [alw]ay.” þane scho tuk hym be þe hand; &amp; he rase, &amp; one fet can stand, &amp; lowit god hale &amp; fere. þane scho a prest gert cum ner, &amp; baptyste hyme in þat stede; &amp; eftyre gud lyfe he lad. sone schawyt god hyre but les, eftyre a ?ere þat scho suld cese. þane hyre þe fevris al þat ?ere trawalyt gretumly but were. þe auchtand day or scho cane de, scho saw þe angel[is] þat bare vpe he mary, hyr cystyre, sawle in hewyne with Ioyful sange &amp; swet stewyne. eftyre [þis] grace was til hyre lent, of cysterys &amp; bruthyre convent scho send, &amp; sad to þame but wer: “myn cysteris &amp; myn chyldir dere, haf Ioy of me, for I hafe sene myn cystyre sawle, of syne ful clene, hee brocht in hewyne with angel gle. me byrd be blyth þat sycht to se.” sone eftyre martha but were persawyt hyre passage be sa nere, &amp; bad hyr madynis þai suld dycht candelis yneucht, &amp; þame lycht a-bowt hyr, til þe tyme of ded, &amp; wak about hyre in þat sted. &amp; ore scho to þe ded was dycht, befor þe mydys of þe nycht, þai þat [þa] lichtis suld kepe, for hewynes fele one a slepe. þane ruschit a wynd in sodanly, &amp; slokyt þa lichtis halely; &amp; scho with þat sone has sene a company of feyndis vnclene. þane begouth scho to pray in hy, &amp; sad: “myn dere fadir, haly &amp; myn geste to me sa dere, quhy are al þire feyndis gaderit here? hely defere þe nocht fra me, bot in myn helpe no[v] haste þu þe!” þis sad, hyre cystyre has scho sene, of fyre a brand hyr handis betwen haffand, quhar-of þe sergis al scho lychtyt, bathe gret &amp; smal; &amp; athyre of þame callit vthir be nam. vith þat come criste in-to þat hame, &amp; sad: “myn luffit hoste, cum to me, for, quhare I ame, þu sal ay be. me, þi geste, ofte cane þu plese; for-þi in hewyne I sal þe ese; &amp; þame þat callis one þe here, þare prayere sal I grant &amp; here.” þane furth scho gert hyre borne be, one to þe hewyne þat scho mycht se, &amp; bad þame hyre in askis lay, &amp; schaw til hyre a croice verra; &amp; with syk wordis prayt scho: “myn dere geste, resawe me þe to, &amp; þi powre madyne nov kepe me; as þu in erde deyngnyt to be herbryt with me, do sa þat I be now resawyt in þi herbry!” before hyre þane in þat stede lukis evangel scho gert be rede; vith þat scho swelt, &amp; gawe þe gest. &amp; al hyre covent, leste &amp; maste, apone þe morne, it wes sovnday, hyre body in þe kyrk cane lay, &amp; hyre exequies dewotly did, as afferyt, &amp; solempnitly. &amp; thre oure of day þus vas. &amp; þane at petragorycas, frontus, þat þare was byschape þane, In þat sammyne tyme his mes begane. &amp; quhen þe fyrst collet wes done, In his cathedyre he sat done sone, &amp; fel one slepe of godis wil; &amp; slepand, god sad hyme til: “frontus, myn luffyt &amp; dere, gyf þu wil, as þu sad but vere, do to myn hoste, folow nov!” &amp; he to bydynge sone cane bov; &amp; sudandly in þe towne þay war bathe sat in terrascone, &amp; hale þe offyce can þai say about hyre cors, þat þare þan lay. &amp; [quhen] þe mes ves al sad, In-to þe grave þai twa hyre layd with þare handis, criste &amp; frontus. &amp; quhen þe thinge wes done þus, be þame at petragorycas to þe ewangel al sad vas. þe puple mad lange dwellinge; bot he þat þe godspel sulde synge, but byschapis blyssinge vald nocht rede, &amp; hyme to wakine ?et had dred. bot nocht-þane for þe puple sak, þat lange abad, he gert hym vak, &amp; askyt hyme his benysone, of þe ewangel to red a lesone. &amp; þe byschape sad alsone: “myn brethyre der, quhat haf ?e done, þat me has vaknyt one þis vyse? for I with criste at þe seruice vas, &amp; þe entirment of martha, &amp; hyre exequies alsa. bot myn gluwis &amp; myn rynge þare I lewyt, fore myn wakinge. for-þi a messingere send sone, &amp; feche þame to me but hone, þat I lefyt, quhene I mad me bowne þat holy body to lay done, &amp; to þe sacristane to kepe gafe, quhene ?e raysit me fra slepe; &amp; sa for?et haf I þame þare.” &amp; þai, þat for þame send vare, suth þai fand þe byschape al tald, for-þi langare duele þai na vald, bot brocht þe ta glufe &amp; þe rynge, &amp; levyt þe todyre in taknynge of þat marvale, &amp; alsa how wele criste lufit martha. at quhais towme eftyr hyr decese sa mony merwalis done vas, þat þe kynge of france, glowdowe, hyre sepulture come for to se, In hope of helpyne of þe stane, þat in þe neris hym had tane. þe quhilk eftyre schort abad, quhen he his offerand had mad, hele gat of his Infyrmyte. for-quhy vele It dowit he of al þe land thre myle about, &amp; mad it fre but ony doute of al warldly exaccione, þat he þane gaf, castel or tovne. þane hir madyne marcilla vrat al hyre lyfe; &amp; cane ga to þe towne of clavony, quhare scho prechit yt[h]andly godis vourde tene ?er &amp; mare, &amp;, quhene scho ded, vas grawene þare, &amp; restis nov with god in pece. sa god vs grant at oure decese. there cysteris drev wele in a lyne, þat þis endyt in a tyme, &amp; her to god sa thankful ware, þat þai with hyme to hevine can fare, quhen þai vncled vare of þis flesche; &amp; ?et in ?erde ar nocht-þe-les honouryt &amp; lowit mony-faulde for þare gud ded of ?ung &amp; aulde; for Ihesu criste is nocht Irke for þame gret mervalis to virke, &amp; namely for magdelane mary. &amp; I a tale sal tele þare-by. In flavndris borne ves a clerk, a tyrand man in vord &amp; vark, &amp; in baptysme was callit stevyne, &amp; to þe powre was euir vlewyne; brokil a[l]s he was of flesche, &amp; althinge þat vnleyful vas he oysyt ay, &amp; had na thocht of saule-heile, na of It wrocht. ?et þane gret affeccione he had, &amp; als deuocione In þe magdelane, &amp; ilke ?ere to faste hyre ewine he vas nocht swere, &amp; ilke ?ere one hyre day solempnyt seruice to ger say &amp; houris, in-to gud entent. sa hapnyt a tyme he vent hyr sepulture to vysit, &amp; þare prayand, had apetyt to slepe, &amp; þane done he lay, &amp; eftir þat hyme-self vald sa þat nodir was he slepand rycht sundly na ?et vakkand al fullely. þe magdelane to hyme can apere, as voman fare vith visage clere, ane angel brycht haffand but vene one athire syd, hyr to sustene; bot hyr ene var of vatere vete, as scho noyusly had gret; &amp; sad hyme: “stewine, I pray þe, quhy ar þi dedis sa vnworthy þou ?eldis me for myn meryt? myn gud dede suld þe bettir quyte; to compuncione þu suld steyre, þe instance of myn prayer sere. for, sene þu in deuocione had me, I haf bene ay bowne to pray for þe Ithandly. for-þi ryse, na langar ly, &amp; sare for-think þi synnis al &amp; þe leyf I na sall, til god þat þu reconsalyt be, gyf þu doys þat I say þe.” &amp; he sone sa mekil grace fand, þat in hyme ?etine vas, þat he renuncyt halely to þis vykit varld &amp; his foly, &amp; ful of gret compunccione enteryt in-to relygione, &amp; his mysdyd amendit all þat he dyd, bathte gret &amp; smal. &amp; as he ded was, by his bere þe magdelane stud vith angelis sere, &amp; his saule bare vpe in hewine, as a quhyt dow in angelis stewyn. &amp; þat mony mene has sene ful redly with fleschly ene. XVIII.—EGIPCIANE. It ware spedfule, quha-sa cuthe, to put in wryt, ore tel be movthe, It þat mycht men gere lef syne, &amp; with god sa sauchtnyn wyne, as be ensampile is of It, þat mene fyndis in haly wryt, of þame þat lange sinful has ben, &amp; to god syne ware ful queme, as was þe magdelane &amp; davy, þat eftyrwart var ful worthy, plesand to god, &amp; ful dere. for-þi of þame þire samplis sere I set, þat na man suld for syne be dysparyt grace to wyne. þe doctoure gregore sais þare-by, nothire stekis fra goddis mercy of þe syne þe quantyte, na ?et of It þe Inormyte, na þe latnes of þe houre, sa þat to þe saweoure be knawyne þe changinge of vil; as set ma be ensampil till of a tale, I sal here tele, ferlyful, how it befell. of palistinis in ane abbay þar duelte a monke, forsit hym ay In althinge god to enplese; for sa ennornyt þat man was in monklyke vorke, vord, &amp; dede, fra þe tyme of his ?outhede, þat he to god al gevine vas, &amp; til his name had ?o?amas. his flesche sa dayntyt he had, þat to þe saule subiet he It mad. þane sere men for Informacione þare come of his conuersacione, þat Ithandly had his thocht one haly wryt, &amp; ellis nocht. for he had sic infusione of godis illustracione, þat he saw godis priwete. &amp; we sal trew þat at mycht be; fore god hyme-selfe in haly vryt sais, &amp; suthfaste thinge Is It, þat þai at are of [h]art clene sal ofte se god forowte vene. sone eftyre hym come to thocht, þat parfytar he na be mocht; for he trewyt na man vare, quham-of hyme nedyt til have lare. als he trewyt na man was In abay, na in vildirnes, þat mocht do mare þane he had done. &amp; sa a voice sad hyme sone: “?o?ima, þu has wele strewine, &amp; stalawrtly þi cource o[u]r-dryvine, as to þe possibile ma be; bot sa parfyt is nane, þat na he suld ay be dowtand for to fal, sene thinge to cum we myskene al. bot gyf þou ?arnis to vyt þus, how mony ways of hele þare Is, pase fra þi kithe owte of þe land, ane abay til þu fynd nere hand þe flume Iordane.” &amp; he syne sone passit one, for-owtine hone, þe sad abay til he fande, &amp; at it stil cuthe he stande. thane þe abot come fut-hate, &amp; fand ?o?imas at þe ?ete. &amp; for he religiouse sa apperyte, he blyssit hyme fyrste, &amp; syne speryt quhene he come, &amp; quhat thinge þe cause was of his cummynge. þane sad he þat he come þare for informacione &amp; layre: “for it is prechyt rycht fare ryfe gret ferlys of ?oure haly lyfe. for-þi til hafe instruccione I come of ?oure conuersacione, sa [þat] myn sawle mycht coplyt be ?ouris in-to al cheryte.” þane sad þe abbot: “bruthyr dere, god, þat seke mays hale &amp; fere, gyf ws grace sa to do, þat ay we may emplese hym to, sene but his grace we ma nocht ane helpe vthyre in ded na thocht. þu sal be welcum to þis place, &amp; god of his habundand grace grant þe [þat] þu be parfyte In his seruice, &amp; hafe delyte; &amp; we sal for þe pray.” &amp; þene ?o?imas kneland sad, “amen.” þane in þat abbay stil dwelt he, quhare he saw mene schynand be, &amp; bot reprofe to god seruand, of dedis gud &amp; spyryt schaldand. þare wes na vourd of Idilnes, of gold, na siluire, na ?et riches, na of ony thinge temporale, bot to þe varld ded vare [þai] hayle, &amp; straytly þe lyfe cane leyde anerly in vatyre &amp; brede. &amp; [quhene] þis saw ?o?imas, ful gretly he steryt vas mare perfeccione fore to do, fyndand þat god he[l]pyt þare-to. þe custume ves of þat abbay þat þe ?ettis ware stekyt ay; but ony monke ore herymyte percase vald cum to þame to wit; fore It was ?ete sa vnknawyne, þat few come þare bot þayire awne. sa wes custome of lange tyme; fore-þi god yddir send ?o?yme. and [quhene] sum days ourdriwyne ware eftyre he had conuersyt þare, þe tyme come of þe lentrine, quhene gudmen suld to faste begyne, of syne to clenge þare entent, &amp; clene resawe þe sacrament. of þat fastinge þe fyrste sonday Ilke monk but mare delay, eftyre þat he had sad his mese &amp; fed hyme, syne, as oyse was, þai entryt in þare oratore, þare abbotis sete mekly before, &amp; kneland, maad þare oracione; syne askyt his benysone, þat þai mycht, thru his helpe, fulfil þe trawele þat þai set þame til of god in-to þe honoure, &amp; for þare sawlys þe succoure. &amp;, quhene It was þis wyse done, þe ?ettis hopnyt þai alsone, &amp; passyt, singand, with reherse of þe todyr nocturne þe fyrst verse with al þat syne folowys efte. &amp; in þare house na man þai lefte bot quhylis twa, &amp; quhylis ane, sa þat þe abbay it alane suld nocht be lewyt, bot þat ne was fore ?emsale of þare riches, bot forowte mes it suld nocht be of fastynge in þe solempnite. &amp; ilkane tuk with hyme sic fude as þai beste leste, quhen þai ?ude; sume tuk daittis, sum fygis dry, sume vattir potage al-anerly; sume tuke a clathe to hele his corce, &amp; sume of lyfinge mad na forse. þis passyt þai, til þai ilkane vare cumyne to þe flume Iordane; &amp; fra þai passit þat vatyr had, ilkane of þame but abad passit furth in vildirnes be hyme ane, to pyne his flesche; &amp; for þe maste part fosteryt var vith Ioys, gres, &amp; vatere clere; na ane of þame [of] vthir viste, bot ilkane lufyt as hym lyste, but sperynge ane of ony vthyre, al-sat he vare his awne bruþir. &amp; gyf It hapnyt, in þat tyme, ane saw vthire, he vald declyne, &amp; fle a-vay, as he hyme dred. sic was þe lyfe þai þare led, to god in gud vark lyfand, bot as to flesche ay deand. þis haly fastinge þus our-drafe þai, til it come to þe palme sonday, &amp; þat day befor þe nowne al come þai hame but ony hone, hafand his consciens vytnes how he in þat tyme liffand vas, for vthyre witnes nedit nane bot god &amp; hyme-selfe al-ane, na of his trawale, na of his ded, na of þe lyfe þat he cane led. for quha for manis thank dois ocht &amp; nocht for god dred hyme nocht, he purchacis hyme-self skathe as to þe saule, &amp; mekil vathe. bot lat [we] nov þire gud men be, &amp; of ?o?imas spek will we. [o]f lentryne syne þe fyrst sonday, quhene vthire passit, he tuk his vay vith þame al to þe flume Iordane. &amp; þare-oure quhen at he vane, In-to þat vyld &amp; hole foreste, he passyt ay furth [but] areste, richt as a man sum think þat socht, þe quhilk to fynd he rycht nocht rocht; for he trewyt, þat vyldirnes but haly men be na vay was, of quham ensampil he acht hafe of halynes a-beoufe þe lafe, for al halely vas his delyte In goddis lare to be parfyte. for-þi fra dawynge of þe day he passit furthe ay one his way, bot þat he sewine syse mad arest, to pray to god in-to þe este; &amp; one þe ?erd, bare &amp; cauld, euire-ilke nycht reste he wald. &amp; quhene [he] þus but delay had travalyt, one þe twenty day at þe sexte oure he mad areste. makand prayere to þe este, as he was vont to do, kneland, he schaw a schedaw one his rycht hand, In forme of mane semand to be. for-þi in extasy fel he, venand It a spyrit had bene, þat he sa soudanly had sene; for-þi he sanyt hyme ful faste, as man at gretly var agaste. bot eftyre his abasitnes one his left hand, in suthfastnes, as a woman he saw þare, þat na clathis had, bot ves al bare; brynt with þe sone, blak scho vas; bot one hyre hed nocht-þe-les hayre scho had, quhyt &amp; streke, rekand na forthire na hir neke. &amp; quhene ?o?imas had hyr sene, he vas Ioyful þane but vene, &amp; sped hyme vith al his mycht, to þe place quhare he saw þat sycht. for creatoure saw he nane þe ane &amp; twenty dais he had gane, nothyre fule, man, na beste, fra he come in þat foreste; for-þi þe mare ?arnyt he þat body grathly for to se. bot fra scho ?o?imam had sene, scho fled richtfaste forout vene In vildirnes. bot ?o?imas, þocht he auld &amp; very vas, ?arnand for to se þ[at] sycht, he folouyt fast vith al his mycht. [h]e folowyt, &amp; [scho] fled ful faste; bot he cane ryne, til at þe laste he ves cumyne hyre sa nere, þat scho mycht his vord wele here. þane gret ?o?imas, he criyand: “me abyd, þu godis servande! suppos at I mane synful be, a-byde a lytil &amp; spek with me, I coniure þe in godis name, for quham þis penans þou has tane, &amp; fore þe hope of þe reward, þat þu is to haf e[f]tirwarte; &amp;, sene þat refusis nane, abyd &amp; blyse me, ore þu gane!” þus þo ?o?imas cryit ay, scho withdrev hyr our a vale, &amp; one þe todyr syd scho bad. bot to ga forthir, mycht he na had. þane sychit he sar gretand, &amp; teris to teris dow[b]land. þat laydy þan sic speche can mak: “?o?oma, spar for godis sak, for I ma nocht me turne to þe, for schame þat þou me voman se. bot, sene þu fayne vald vith me spek, sum of þi clathis þou me rek!” þane red ves dene ?o?amas, &amp; gret dowt in his hart he tais, &amp; ful gret ferly als had tane, quhene he [hyr] hard nemmyne his name; rycht þane, as vyse &amp; sle, he bethoucht hyme a lytil we, þat scho mycht neuir his nam kene, sene scho saw hyme neuir to þan bot of grace of þe haly gaste, þat schenys quhare hym lest, bot vast. þar-for sone, as scho hyme bad, of þe twa haikis þat he had, he tuk þe tane &amp; bakvart kest; &amp; scho tuk it or scho reste, &amp; hyr coueryt. syne to ?o?ima scho sad: “fadyr, quhat has sa to þis wildirnes brocht þe, a synful woman for to se?” þane to þe erde he fel sone done, &amp; askyt hyr hyr benysone. &amp; scho to erd fel als þat tyd, &amp;, lyand say one athyr syd, Ilkane askyt vthyr benysonis ful mekly, &amp; þar oracionis; sa ves nocht ellis hard bot “blyse me, blyse me”—sa þai ferd. [e]ftyr lange þai þus lay, to ?o?omas cane scho say: “for þu arte preste &amp; has bene lange at godis altar als servand, &amp; his seyre priueteis socht, &amp; sacryt [þat] al mad of nocht, fadyr, fyrst It afferis þe to blyse &amp; for to pray for me.” &amp; quhene ?o?imas herd þis thinge, for rednes tuk hyme sic abaysinge, þat þe swet til his fete rane. nocht-for-þi he sad hyr þane: “spirituale modyr, quhat-sa þu be, for godis sak schau þe to me! for sa parfyt to god Is þu, at to þis varld þu art ded now; for me, þat þu neuir has sene, þu callis myn name; &amp;, as I wene, grace is nocht knawynge thru dignite, a sympil preste þo I now be, bot it is dingnite verray, þat has set þe to sik assay; for-þi blyse me for godis sake, &amp; als for me [þu] prayer make, &amp; grant syne to myn Indigens þi proteccione &amp; defens!” scho hafand þane of hyme pitte, sad: “lowyt mot our lorde be þat purchesis þus saule-hele!” “amen,” ?o?imas can þane mele. fra þe erde þane rayse þai bath, &amp; to þat auld þane sad scho rathe: “man, quhare-to com þu to me a synful womane for to se? neuir-þe-lese, sene to þis vaste þe has broucht þe haly gaste, sa þat þu mycht do sume service to me wreche in sum wyse, sa me fyrste, how þat crist[i]ndome is led, &amp; how þe pape of rome, &amp; þe emprioure al-sa.” þane ?o?omas can answer ma: “dere modyre, thru god prayere þai far al wele ?e eftyre sper. neuir-þe-les for godis sake for al þe varld ?e prayere mak &amp; for me synful sene, namely þat þis trawel þat her mad I, be nocht to me in vane, na tynt!” þan sad scho: “of sic prayere stynt! for to þe, fadir ?o?ima, afferis sic prayere to ma; for þu has honoure of presthed; for-þi to god for me þu bede! It þu bydis als, vith gud wil, þocht it affer nocht, I sal fulfil.” &amp; say[a]nd þis, scho turnyt ewyn, haldand hyr ene vpe to þe hevyn, but lippis stering mad prayere, or word, þat ony man mycht here. þane stud þe monk ful dredand, but word, to þe erde lukand. eftyr to witnes god drew he, þat, as he blenkyt vpe with ee, he saw hyr raysit a cowte &amp; mare fra erde in ayre, &amp; dwelt syn þare. &amp; quhen he saw how þis befel for rednes to þe erde he fel. In abaysitnes þane sad he ofte, “miserere domine;” &amp; lyand one þe erde, he thocht gyf euir it a spyrit be mocht, þat sa yt fen?et for to pray. þane scho, turnand til hym, can sa: “fadir, quhat thinge assaileis þe þat þou in t[h]ocht sa sclanderis me, þat I spyrit mycht be, wenand, to pray in þi sicht me fen?eand? It is nocht sa, bot ma þu trew, þocht I be synful, I ame now cristine womane, but fantasy; na trew nane vthyr spryt ame I.” þir wordis quhene scho had sad, þe takine of þe croice scho lad one hyr body ouralquhare, &amp; syne sad to ?o?omas þare: “fadir, god of our wethyrwyne grant til ws þe our-cummyne, &amp; of his fals purches alsa, for he cane fele buschment ma.” þe alde þis hard, &amp; in grete fel done til erde at hyr fete, &amp; sad: “dere modyr, I þe pray, for cristis sak, god verray, &amp; for quham þis þou nakit gais, &amp; þi flesche þis vastit has, þat þu hele na thinge fra me, þi serwand, þat I sal ask þe: quhat, quhyne, &amp; of quhat state, &amp; for quhat cause—þu me late— þu has bene sa lange tym here, with al þir circumstance sere, quhare-of I sal mak þe franynge, þu lat me wyt but ony fen?eynge, &amp; tel me þe suthfastnes of al þi lyfe, mare &amp; les. for god has send me, as I trew, with quham þat þu conuersis now, In-to þis foreste wild &amp; depe, þi lyfe, þi stat, al hal to vet. for-þi na thing þu lef fra me! for to god, gyf it de-plesand be þat I suld wit all hale þe lyf, quhou þu in payne has dreyt þis lyf, he na had tholyt þe of me be sene, na of na vthyr—þat is but wene— na had comfort me perfay, to lef myn cel &amp; tak þis way, for I ame auld &amp; febil bathe.” scho raysit hyme þan, &amp; sad rath: “fadir, me schamys suthfastly to tel þe al; bot nocht-for-þi I sal sa quhow myn saule vithine is fylyt vith a vlatsum syne. na for halynes is it nocht þat I consele fra þe suld ocht, bot I for myn syne, allace! sa lange has herbrite sathanas. for-þi, gyf I now begyne to tel þe forthyr of myn syne, þu sal fle sone avay, allace! as quha dois befor þe face of ane edir þat wald hym stang, na þine eris to her it sa lange ma nocht thole, bot þa mone Irk to here þe syne þat I cane vyrk. bot nocht-þane with mekil syte I sal [þe] tel myn ful delyte, prayand þe for goddis sake, þat þu for me wil prayer mak, þat I ma til his mercy wyne, &amp; get forgyfnes of myn syne.” þan þat ald gret for pytte, as quha þat dunynge suld be. þane beguth scho for to tel of al hyr lyf how it befel. “Fader, in egipe vas I borne, &amp; myn elderis me beforne. In þe twel ?er of my ?uthed fra kyne &amp; cunctre bath I ?ed til alysandir, or euir I stynt. myn madynned quhow I fyrst tynt þar, &amp; how þane to lychory, vith al þe luste, folouandly I vndirlad me, þat I haf schame In-to myn hart to think alane; &amp; it var lange to tel how I had brynnand luste of lychory, þat me na thocht at I mycht fillit be; þat vylte þane sa lykyt me. bot for gyftis I neuir sawld to man, othyr ?ung na auld, bot gaf It frely til al þai þat with me wald sik mastri ma, &amp; ofte entysit ser þare-till, to syne with me. sic was my wil; &amp; fuly led myn lyfe þare wele sewinten ?er owt &amp; mare; myn met of[te] thygand, [sa] þat I frely mycht serwe to lychery, &amp; seldyne spane for my fud; to fil myn flesche sa ?ed I wod; ay valouand me in þat syne, as sow a medynge dois vithine. for þat wes maste þan myn mynd, quhare-in I mysded maste to kynd. In sic ful sowne [I was] lyffand ay, til I percase a-pone a day saw men of luby &amp; egipe hast þame to sey, for to schype. þane sad me ane of þa mene, þat þai var bone to Ierusalem, ‘to se þe solempnyte of cristis croice, þat sal sone be.’ ‘&amp;, bruthyr, hopis þu þai wil me vith þame tak to pase þe se?’ sad he: ‘?a, gyf þou has macht to pay þame þi schip fraucht.’ ‘frawcht haf I nane, bruthyr der; bot I wil to þe schipe but ver; &amp; for I haf nane vthyr gud to pay for fraucht or for fud, myn body I wil gyfe þame til, til demayne þat þar wil.’— fader, spare me! na cause had I for to mak sik trawel, trewly, bot þat I mycht ful mony wyne ay lustfully with me to syne. fadir, þar-for for godis are lewe no[v] &amp; sper at me nomare! for schame &amp; dout lattis me to tel mare of myn syne to þe. for of myn syne It is vnfayre quhene I spek; it fylis þe ayre.” ?o?omas þane gretand faste, answeryt, &amp; sad at þe laste: “tel furth þi tayle, modyr dere, &amp; al þe suth þu lat me here, &amp; fra me þu heile na thinge, for his luf, of hewyne is kinge!” qvhene scho was coniuryt sa, sik spek furth cane scho ma: “?one ?onge man, þe tale me tald þat þai to þe se pass wald, at myn fule speke smylit in hy. bot þe rok þat in hand had I, I kyste away, &amp; faste sped me with þame at passit to þe se. quhene I com þare, sone I fand of ?ongmen tenne in a place stanand, þat semyt wele to do þat syne, þat myn luste was sa brynnand In, &amp; mony vthyre, at bowne ware to þe se &amp; to schipfare. &amp; I ful besyly with-al thrange in amange þam all, sayand: ‘brethyr, takis me vith ?ou, &amp; I ful besyly sal serfe ?ou;’ recordand myn vnhoneste, I gert al laucht, þat me cuth se. &amp; for myn vilte alsone þai tuk me in hand, saylit þar vay. quhat tunge mycht tel or eris ere þe vlatsum warkis, þat þar vere be me wrocht in þat schipe þare? &amp; gyf þat sum war in þat fare, þat with me wald nocht gladly syn, til entyse hyme I cuth nocht blyn; for of syk syne al kindis clere, þat þai mysknew, I cuth þam lere. þar-for, fadyr, be content now of þis foule story þat herd [h]as þu! for þe mowth, it spekis, It filis nocht anerly, bot als þe thocht. þar-for me wonderis hou þe se bar vpe þe schipe at herbrite me, or þat þe erd gapand wyd, me swelyt nocht vthyre tyd; for I wes gyrne but ony mak þat sawlis put to lestand vrak. bot now I trew þat Ihesu cryste, þat na man wald haf peryst, bot at mysdoaris lefe þe syne, &amp; throw repentans cum to hyme, þus lang in me has pennans socht, or ellis schawit I had bene nocht. and to þe land, quhen we cummyn had to Ierusalem, but mar a-bad we passit, &amp; bad in þe citte, til þe feste of þe croice suld be schawit til al þat to mycht wyne. bot I lefit nocht þane myn syne, bot me demaynyt as I dyd are, &amp; in þat case nane wald spare. &amp; ?et all anerly nocht þai of þe schipe cane me to ga, bot al vthyr als, þat I mycht enduce to þat foly, sa þat al þat mentyme I fylyt sawlis als fer as myne. bot syne, in þe solempnite, quhene þat þe relyk suld schauyt be, I presit, al before rynnand, þe ?unge men to syne tysand. &amp; quhene þe day beguth to daw, to þe tempil men cane draw; &amp; of It til in þe ?arde I wes cummyne, I ne spard. &amp; quhene tyme of day was cumyne, þat þe relyk owt suld be wonnynge, I thrange ful ?arne amange al þa, þat in þe tempil fyrste can ga, rycht to þe dure with trawal gret til I come, &amp; In gret swet. &amp; quhen we come to þe thryswald, al had entre þat euir wald, bot I, vnhappy, thrustyne sare, a fut mycht nocht get forthyr-mare. &amp; þat godis willis was, þat me for my wikytnes wald nocht his tempil I com In, þat sa sowit was in syne. &amp; quhene I was sa put bakwart, I ?ed alane in þe kyrk-?ard, &amp; þar considerit I nocht me, þat for myn synnis It mycht be. amange mony ?et fast I thrange vith mekil payne, &amp; furth can gange to þe treswald; &amp; þar but fal?e, as I dyd fyrste, tynt myn trawel; for in þe tempil enterit ilkane but ony late bot I alane. &amp; in þe ?ard a-gane I ?ud, &amp; þar ythandly I stud, regratand myn vnhapynes, þat I alane vnworthi was of al þat come til haf entre. nocht-þane ?et pressit I me twyse eftyr, þat I wald sa fane entre haf; bot al in vayne. &amp; at þe laste for werynes, of ned me worth[it] be in pes. I wes sa thrungyne &amp; mad sare, þat, þo I wald, I mycht nomare; bot of þe ?ard in til a nuke I restyt me, &amp; myn aynd tuke. vith sar sobyne, doule, &amp; syt myn hard fortone can I wyt, bannand þe tyme þat I was borne, as I ded ofte þat day beforne; for let wes mad to nan but me, þat Ioyful relyk for to se. bot quhy þis was, quhen at I thocht, athyre enchesone fand I nocht, bot for þe vilte of myn syne þat god wald nocht I come In his tempil, [for] to se þat tre, for oure sawete one quhi[l]k vas he put, &amp; his blud schede, &amp; for ws put nane vthir wed. thane one myn brest fast I dang, ?oland, &amp; myn handis wrange; for angusne fast I quowke. bot at þe laste vpe can I luke to þe tempil; &amp; sudandly I saw ane ymage of our lady. &amp; sadly one hyr sat I my sycht, prayand hyr at al myn mycht: ‘a lady mary, madyne chaste, throw sterynge of þe haly gaste, as þu god consawit, &amp; mane, þat ws fra þe warlo wane, &amp; flesche of þe tuk suthfastly, &amp; syne was borne of þi body— als wysly, laydy, pray I þe, þat þu wald mercy hafe of me. bot how, allace! sal I be-gyne of þe, laydis, mercy to wyne, or with quhat harte or muth suld I be-gyne to ask þe, lady, mercy, þat ar sa fule be In &amp; owt, þat I to ask with þame has dout, In presens of þi wysage clere, consyderand myn synnis sere; als vnworthy is þu be sene of þir myn vnthankful ene, þat is chaste &amp; clene virgine, &amp; saule vnwemmyt has þe In; bot rycht &amp; resone wil þat I, þat cesit neuir in syne to ly, haf repulse nov fra þi clerte, þat neuir ma compulsit be, &amp; for my lake be þut away. &amp; nocht-for-þi hafe [I] herd say, þat god &amp; mane of þe wes borne, to saufe synful, þat was forlorne, &amp; þou his modyr mad with-al, þat þu to pennance suld vs cal. þu gyf me consall, wil of wane þat has na helpe bot þe alane, &amp; grant [me] þat I leyf ma hafe of fre entre, as has þe lafe, sa þat I partenar ma be of sicht of þat Ioyful tre, quhar-one god &amp; man for our trespas, þu soroful seand, nalyt was. &amp; for me þar amange þe lafe, I wat wel, his blud he gaf. der laydy, alsa wittirly of me synful þu haf mercy, þe exaltacione þat I ma se of þe forsad Ioyful tre; &amp; þe to god, as borcht I gyf, þat I sal neuir, til I lyf, fyle myn flesche with lychery, na mel me mar in þat foly; bot, alsone as I ma se of þi sowne þe blyssit tre, I sal renunce but delay to þis fals warld þis ilke day, &amp; alsa to þe warkis al, at in It wrocht ar, gret &amp; smal, &amp; pase quhare-euire þu ledis me, fra I haf sene þat Ioyful tre.’ &amp; fra þat I had mad þis bone, sum comfort tuk myn harte sone, haffand gud hope in hyr succure, þat of þe tre bar þe ferme floure; &amp; of þat place, quhare I stud, ekand þis prayer, furth I ?ud, &amp; thrang with vthyr to sa faste, til I gat entre at þe laste, fyndand nane me lattinge mad, as befor I fundyne had. þat haly howse, fra I come In &amp; vmbethocht me of myn syne, sic redure &amp; sic dowl me tuk, þat to-gyddir I swet &amp; quok. In-to þe floure þan done fel I, &amp; remaynyt lange in extasy. thane eftyr þat, I gat one fut, &amp; vndirstud þat I gat bowte thru my berch of my bale sa swyth; I cane nocht tel, sa I wes blyth, na quhat in myn hart þan was, til I was in þat haly place, þat ryche relyk for to se, of godis croice þe lyffand tre. godis sacrament þar saw I, &amp; thru þam knew, quhou redy god of his grace þam wil tak, þat wil þare synnis syne forsak, with schryft of mowth, &amp; hertly wil þar pennance syne eftyr fulfill. þan done I fel one þe paythment, &amp; blyssit It in gud entent; syne passit in but mare abad, til I come quhare I fyrste had of hyr þe fygure sene I[n] thraw, þat I in borrowgange can draw. þar one my kneys I fel done, &amp; þus I mad myn oracione: ‘þi mercy, laydy, &amp; þi pitte þu schawyt, quhene I prayt þe, kaste me nocht away þe fra, bot lat me se þat Ioy, þat þa þat sinthful ar nocht worth to se. for-þi to god ay lowynge be, þat thru þe sparand Is to wrak of synful, þat wil pennance tak. I, synful, wat nocht quhat way to þe forthyr I sal say; for tyme it [is] þat I fulfil In althinge þi debonare wil, of þat þat I to borch þe tuk, quhene þu nocht myn prayere forsuk. send me quhare-ewyr þu wil, for I sal [al] þi wil fulfil, &amp; with penance hald þat vay, þat best to me awale may, sa þat þu myn mastres be, &amp; ledar in wa of sawete; þi grace þar beand me beforne, I pass nocht quhare I be forlorne.’ &amp; þus sayand, a voyce sa hardand, as quha one fare ware on me criand, to þat ymage of oure lady Increly be-haldand ay: ‘Iordane gyf þu passis but hone, lange ?arnyt rest þu findis sone.’ &amp; quhene þis voyce hard I had, &amp; trewit it for me be mad, I grat ful sar, &amp; fast can cry, &amp; with hee woice cane til hir say: ‘laydy, laydy, hewins quene &amp; of al þus warld, but wene, throw quham to mankynd hele Is brocht, for þi gret mercy leyf me nocht!’ with þis of þe ?ard I passyt towart þe towne, &amp; sped me faste. þane a gudman, as I passit by, þat saw me gangand in sik hy, thre pennys tuk &amp; he me gefe, to by me met, my lyf to safe.” of þis woman, quhen I haf thocht þat þis fra bale to blyse Is brocht, þocht scho was lange sowit in syne, &amp; syne at god cane mercy vyne throw our lady, mary þe fre, suld nane for syne dysparit be, þat for helpe wil pray hyr til; for scho his prayer wil fulfil, &amp; pece hyr sowne vith sinful man, quhene na wthyr ma, na kane. for laydy of þe warld we hir cal, &amp; als emprice of hele with-all. of al laydis þu art lady, of wemen worschipe anerly. þu art bewte of angelis al, &amp; Ioy of halouys we þe cal, &amp; modir als of haly kyrk, to safe synful þat wil nocht Irk, modyr of pite &amp; indulgens, to mysterful, souerane defens, godis house &amp; hewine-?ate, be quham synful entre sal get, confowrt of wrech, waster of syn; þe haly gast herbreis þe In. þu art fayrer þan sone or mone; þu sittis with god in til his trowne, þat na requeste wil þe warne. lowit be thu þat bar þat barne! &amp; set þu his modir be, þat mad þis warld, ?eit, parde, art þu douchtyr til adame &amp; ewe, þat ws brocht in blame; &amp; we alswa of þi kyne, set þu was neuir fylit with syne, bot euir was virgine kepit clene. ?et godis sone of þe, but wene virgine, was borne, for oure savete, &amp; nocht for þi vyrgynyte. þar-for, lady, we pray þe, to þe sonnis of ewe frend þu be, &amp; purches ws þe grace ve crafe, for þe gladschepe þu can haf, quhen gabriel to þe send vas, sayand: “hale mary, ful of grace;” &amp; sayd he, “god is vith þe, a-beoufe al wemen blist þou be.” for þa Ioys we þe pray, sene þu cane best, &amp; best may do, sa oure erand be sped at hyme þu one þi brest fed til he was ?onge be kind of flesch; &amp; als for þe sorowfulnes, þat þu had set in þi mynd, quhene þu saw hyme for mankynd thole ded to ransone þame of wa, he grant ws grace heyr to lif sa, þat we wyne ma til his blyse. &amp;, der laydy, I pray þe þis, þat I til hyme thankful lif led, &amp; sawit be fra dowble ded &amp; de but dett &amp; deydly syne. quhene þe lyf &amp; sawle sal twyne, fra sathanas þu kepe me, þat fra hyme I pase al fre one þat day quhen al beis done, with god in blyse &amp; Ioy to wyne. now of þis woman [furth] spek we, þat, as ?e hard, tuk pennys thre, &amp; sad: “quhen I tuk þis payment, furth in þe towne ful sone I went, &amp; bocht þre lawis to my fud, to haf with me quhare I ?ud. &amp; at hyme þat þe bred me sald, I speryt gyf he cuth or wald kene me þe gat, þat mycht me led to þe flume Iordane in mast sped. ‘?a,’ sayd he; &amp; sone þane þe vay to þe ?et can me kene, quhare þai þar passage mad, þat to þat vatir erand had. þe bred I tuk, &amp; held me way, rycht as þe man to me can say. &amp; of day þe thred our þane ves cumyne, quhen I þe ?at wane þe preciuse croice one to se, as befor ?e hard tel me. þe remaynynge þane of þat day I sped me faste one myn way, gretand sar for myn trespace. &amp; quhene þe sone nere done was, wele ner þe flum I fand a kyrk. þar ?ed I in, for I wes Irke, &amp; halowit þar was þat bywiste In honour of sancte Iohnne þe baptist. kneland my prayer þar I mad to god, þat ydyr send me had. &amp; quhene I had knelyt a stond, &amp; mad myn prayer, I cane fond to þat flume þat haly was, &amp; wesche In yt bath handis &amp; face; syne come agane, &amp; with schryfte &amp; contryt hart mad me tyfte. þe sacrament of al-queknand I tuk þar of prestis hand, of Ihesu cristis flesche &amp; blud, In-to þat kyrk or I furth ?ud. þane of þe laf a-pon þe bank I ?et, &amp; of þe vatire drank, &amp; al þat nycht restyt me þare, one þe ?erd lyand al bare. &amp; quhene þe day be-guth to daw, I passit þe watyr in a thraw, &amp; prayt myn borcht þat scho wald me conwoy, &amp; led in sawete quhare at to enples hyr It mycht maste. with helpe of þe haly gaste, In þis wastrone fra þine haf I dwelt euir cotynualy, sene I come of þe sad cite.” þane sad ?o?imas to þat fre: “gud modyr, quhat met can þou fynd, sa lange to sustene þi kynd?” “twa lafis &amp; ane half but mare, þe quhilk þat I with me bare, þe flume Iordane quhen I past, þat wyderit war eftyr sa faste, þane þay war lykare to be stanys þan bred, trew to me! &amp; sum quhile of þame perfay myn lyfe I lede, as þu heris say, &amp; passit sa sa lange tyme.” quod he: “but othyr dule or pyne?” þane sad scho: “for þu askis me a thinge of gret diffyculte, þe quhilk to sa I haf gret dred; fore gyf I now to memor lede of syndry thoctis þe parele, þat has dystrublit me vmquhile, I dout, eftsonnis þat þai sal In-to distrow[b]lyng ger me fal.” sayd he þane: “modir, þu lef nocht vnsad to me þu has in thocht! for þare-to god let me þe se, þat þu suld hele na thinge fra me.” “fadir,” sad scho, “trew but were þat our passit war sewinten ?ere, haf I had ofte ful gret batale of ?arnige, þat ofte cuth me assale, vnleleful &amp; oneresonabile, fillit of filthe &amp; vnstabil. for quhile quhen me tuk apetyt til ete, þan wald me cum delyt til hafe flesche &amp; to ete It &amp; fesche, as I dyd in egipe. delyt alsa &amp; ?arnynge I had quhile to drinke gud wine In-to þe warld til I was; bot þar-of haffand dystras, In-to þis wildirnes vasty, for sic defawt oft wantonly I brynt as fyre in myn entent, &amp; In myn hart had gret torment. þat brocht quhilis in my thinkine sangis ?a of lychery vile &amp; als dewylry, þat I was wount in warld to synge, has me stroublyt in mekil thinge. bot quhene sic synful thocht was gane, þane wald I gret &amp; mak myn mayne, &amp; dyngand one myn breste with-all, oft ‘synful wreche’ I wald me call. bot þane nane vthyr hope I had bot one hyr think þat I bourcht mad. þane wald I ryne—quhethir, I ne rocht— &amp; prynte þat ymage in my thocht; befor hyr rycht as I suld stand, with mony teris hyr prayand þa thochtis for to put me fra, my soroful corce þat stroblyt sa. þan, quhen I had lange tyme gret, &amp; al myn face with teris wete, &amp; myn brest with nefis dovnynge bath, til þe lyf me was lathe, commonly þane vald I se a gret lycht al enwyrone me, &amp; leste gud quhyle vald þat clernes, to comfourt me þat soroful was. &amp; thocht, vmquhyle þat stren?e me vald to lychery, ma nocht be tald— spar me, fader, sic thocht of syne! Myn wrechit corse brynt oft with-In. &amp; quhene sick thocht can me schald, falland to erd sal gret I wald, thinkand suthly scho stud by me, þat was myn borch of myn sawete, makand me maunance þan, me thocht, fellyly for I kepyt nocht þe borowgane I drew hyr In, quhene I hecht hyr to lef myn syn; þan thocht I þat scho wald be sa noyus &amp; sa wrath with me, as scho suld bryne me in a fyr, or stryk with hyr swerd of yre for myn trespas. bot nocht-for-þi, vpe fra þe erde, quhare þan la I, I wald nocht ryse, til hyr pite of hyr gret grace illumynyt me, befor as ?e [haf] hard me sa, &amp; sic ful thocht chasyt awa. for one hyr þat myn borch had bene, I dresyt ay my hartly ene, &amp; In þat wastyrn, prayand hir to þat I mycht heilful pennance do. with fawndinge þus I haf oft striwyn þis sewinten ?ere &amp; þaim ourdryvyn. &amp; fra þine furth ay Ithandly of oure swet laydy helpe had I, godis modyr &amp; maydene clene, þat dressis al myn ded bedene.” thane ?o?imas at hyr can spere: “ete þu na met, sene þou come here? &amp; quhat manere of clethinge had þou for to cleth þe sene syne?” þan answert scho, &amp; sad: “but were [It is], þat in þe fyrst aucht ?ere þe twa lafis &amp; half ete I; &amp; syne furth gres anerly, sik as I fand, has bene myn fud In þus waste quhare I ?ud. bot vthyr clathis had I nane þane I brocht oure flume Iordane; bot in few ?eris clene war þai. for gret elde wastit a-way. gret cald þare-for of ser snaw I haf tholyt, ?ou byrd wel knaw, sa þat I vmquhyle wald be hard frosyne as ony tre; vthyr tyme þe sone brynt me, til I worth blak as ?e ma se; &amp; quhyl for het, &amp; syne for cauld one þe ?erd done fal I wald, but spret or steringe hand þare, a ded body as I þane ware. þis haf I drywyn þe sewynten ?ere In ned &amp; mony fandinge sere. &amp; fra þat tyme one to þis day þe grace of god me kepyt ay in sawle, &amp; hayle in body, helpand myn borcht. þis lyf led I with met þat ma nocht wastyt be, In habundance &amp; gret pleynte. þis wes I cled, &amp; fed alsa thru godis word, þat al can ma; for wrytine is ‘nocht al anerly man liffis of bred, bot sykyrly In al gud word þat procedis of godis mowth,’ as men redis; &amp;: ‘þai þat þame dyspol?eis of syne &amp; consciens clene has þame In, suppos þat þai haf clething nane, he cane ger þame be cled with stane.’” &amp; fra ?o?imas persawit It, þat scho alleygit haly wryt, &amp; psalmis, ore lettres wthyre. þane smyland sad scho: “gud bruthyre, na, for to þis day saw I nane, sene I come oure þe flume Iordane, of vylde, na tame, na kind beste, sene at I come in þis foreste; na letyre neuir saw perfay, na psalme hard [one]-to þis day, na ?et herd man red haly wryt be-fore. þou wele wat It, þat godis word is ay mychty to doctrine manis wit in hy. þus is þe hend of al but were, þat þu ?arnis of me to spere. be cristis byrth I Requere þe, þu wald pray to god for me.” qwhene þis was sad, ?o?imas ran to kes hyre fete but abad þane, &amp; sad to hyre with gretand stewyn: “blissit ay be oure lord of hewyn, þat ferlys wyrkis hyme ane, quhare-of nowmer ma be nane! &amp; alsa, lord, blissit þu be, þat has deygnit to schaw me quhat reward, &amp; quhat-kine med þu gyfis to þame þat vil þe dred; for, quha-sa-euir sekis þe, but helpe þu wil nocht lat þam be.” to ?o?imas þane can scho fond, &amp; let hyme nocht knele to þe grond, &amp; sad: “fadir, I coniure þe, þat it, þat þu has hard of me, be god oure fadir, cryst Ihesu, verray god, in quham we trew, þat þu tel nothyre to man na vyf, til god haf tane me of þis lyf. be now in pece &amp; fare þi gat; fore I haf sad þe þat I wat. bot eftsonys to þe but were þis samyn tyme of þe next ?ere I sal apere &amp; se þi face, of haly gaste me helpand grace. fore-þi þe trawale one þe tak, þat I þe byd, for godis sake; &amp; quhene þis ?ere is al oure-paste, &amp; tyme cummyne of þe haly faste, þu covme to Iordane þan alsone. bot pas It nocht, as men war wone, þat dwelt at hame in ?oure abbay, þat he wend nan knew bot þai.” as mane abasit þane cryit he: “lowynge to god euirmare be, þat gyfis mare to his luferis þane þai cane ask.” þan scho answeris, sayand: “fadyr, in þine abbay hald þe, til þe forsad day; fore, and þu wald þe contrare profe, þu sal na mycht haf to remofe, til þat day þat Ihesu had with his printese his super mad. þan godis blud &amp; his body put in to weschale, þare-to worthy, &amp; þat ilke tyme of day, þat ?e ar wont of þat abbay to cum to þe flume Iordane, with þat relyk come þe alane, þat I þare-with ma commond be, &amp; als þat preciuse thing to se. fayre fadyr! my bowne grant me, &amp; bryng þat I haf askyt þe, rycht to sancte Iohnis oratoure. þare I was commond last before with þat same, þat Ihesu had with his sad printese his super mad, þat I be mad syne partenere with þame of þat haly supare. &amp; quhen þu cummys hame, þu may to ?our abbot, dene Iohne, say: ‘to þe &amp; to þi folk tak hede, for of mendynge ?e haf gret ned!’ bot now þis say þu nocht hyme til, bot quhat tyme god byd þe It wil.” þane eftyre scho prayt þat ald, þat he fore hyre mak prayere wald, scho sped hyre syne in-to na haste one to þe gret hol of þat waste. þane ?o?omas with soroful mude kyssyt þe erde quhare scho stud, of kneis thankand god oft-syse, þat s[ch]awit hyme þat sicht in þat vise; &amp; faste hame syne ?ed til his abbay richt gud-spede, ewyne throu þe wastrine þat ilke day, þat he come fra þat abbay, &amp; come but let þe sammyn þare, þar þai ware wont þat dwel[i]t þare; &amp; al þe ?ere þare stil can dwel, bot þis tale wald he na man tel; &amp; in his hart ay prayere mad, þat þe swet sicht, þat he sene had, god suld hyme grant a-gane to se; fore-þi þat ?ere to lange thocht he. eftyre, þe next lentryn, quhen be-gonnyn was þe fastine, þe ?ere our-[r]unnyne, &amp; cummyne was þe fyrst sonday, þat þai ware wont of þare abbay to pas, as þai [in] custum had, with þare abbottis leif, but bad, þan ?o?omas mad hyme ?are, as vthyre dyd, furth to fare. þe feuire hyme tuk, &amp; he dwelt stil, þocht It ware agane his will. bot quhen þat he hym vmthocht, hou scho [had] sad þat he suld nocht pas of his abbay, tholmoudly he leite þat haly tyme ga by, til þat feris thur[s]day come nere; þane wox he sone hale &amp; fere. quhen his bruthire hame cumyn ware fra wildirnes, as þai dyd ere, þane þat day, in gret honoure, þe sacrament of oure saweoure, In clene weschel he tuk in hy, as hym scho bad, reuerently. fygis &amp; daytis with hyme he had, &amp; potage als in watir mad, &amp; to þe kirk he come but let, quhare scho to hyme triste set; syne ?ed to þe vatir-syde, &amp; sat done, hyre come to byd. bot, sekirly, he slepyt nocht; for he had ay mekil thocht one hyre, to se hyr cumyne ay. bot quhen [he] saw scho mad delay, cane nane þe teynd tel of disces In til his hart þat þane was, sayand: “allace! I wyrk in wane, scho has bene here &amp; gane agane.” gowand to hewine fast, prayt he to god, to thole hyme þar to be nocht but sycht of þat haly face, þat he to se before had grace. “allace!” he sad, “sal I gange hame, berand myn synnis fore þis blame?” &amp; fel eftir-wart in his thocht, “suppos scho come, scho mycht nocht, for fawt of bat, [pas] oure þe flume na to me wrechit synful cume. allace! now quhat sal word of me, now alienit, gyf I sall be, of þat swet sicht. it ware me wa!” &amp; thinkand [þis], he lukit hym fra, &amp; saw þat haly woman nere-hand, ewine to þe watir gangand. &amp; quhene one þe ferrare bank he saw hyre stand, god can he thank; thinkand, þane, in his thocht quhethyre scho mycht oure-pas ore nocht. &amp; sone eftyre he lukit hym fra, &amp; saw hyre one þe vatir ma þe takine of þe croice verray. þane nycht was cumyne &amp; gane day; bot þe mone sa clerly kyde, þat he al þat euir scho dyd, saw. &amp; fra þe croice was mad a-pone þe flume, þat was sa brad, one þe watyre scho ?ed, but wene, but dred, as It [one] erd had bene. þane ?o?omas, þat saw þat wele, as man abaisit beguth to knele; bot scho wald nocht thole hyme sa do; fore, ore scho come þe land to, scho cryit one hyme &amp; sad: “þu wat, þat þu of presthed has þe state, &amp; beris godis priuete.” þane to þat word obeysit he. &amp; fra scho come a-pone þe dry, to ?o?omas scho cane cry: “blyse me, fadir! fore god, blyse me!” In gret hast þan answert he: “blyse me!” fore gret abaysinge hym tuk, one þat ferly quhen he cane luk, þat scho suld one þe vatir ga; &amp; til hyme-selfe he sad alsa: “for suth, god leyt nocht þat he hycht, þat þai suld lyk hym be, þat þame-self ofe syne wil scoure. fore-þi to cryste be honoure, þat be þis woman has me schavit, In als mykil as I ame lawit with gud consideracione, with mesoure of perfeccione.” as he þis sad, scho can hym pray, þat he þe cred vald til hir say, &amp; þe pater noster alsa. &amp; quhene he had sad þa twa, scho gafe hyme þe takine of pece, &amp; of his hand syne commonyt was; ful dewotly til þe hewyne hyre handis held, with gretand stevyn cryit: “dere lord, suffer me end in pece &amp; cum to þe! fore myn ene now has sene my hele.” þane to þat ald cane scho mele: “thole, fadir, &amp; my prayer do, &amp; in pece ga þi abbay to! bot þe next ?ere, þis sammyne day, þu cum a-gane but delay, &amp; pas þis vatir, ore þu reste, &amp; cume quhare þu saw me fyrst. fore godis sak I coniure þe, þat þu ma mare werraly se quhat god disponis of me to do.” þane he answere mad hyre to: “god, þat possib[i]le ware to me, þat I mycht al tyme folow þe but verynes, &amp; haf mycht of þi wisage to haf þe sycht! &amp; I pray þe, myn modir dere, my requeste þu wald here, &amp; of þis met þat I haf brocht, þu wil deyng?e to taste It ocht.” &amp; þane sone he let hyre se sic met as with hyme had he In a skepe; &amp; at his bone with a fyngyre scho tuk sone al þat þare was, &amp; cornes thre In til hyre mouth þan put þat fre, sayand: “þe grace of þe haly gaste, þat na thinge wirkis in-to waste, my body &amp; myn sawle kepe ay.” &amp; syne to þat ald can scho say: “fadir, to god pray fore me, &amp; thochtful of me synful be!” &amp; to þe erde he fel with þat, &amp; bath hyre fet in handis gat, with teris prayand hyre nocht Irke to pray to god fore haly kyrke. þane gretand he let hyre ga, fore vith hym na langer tary scho vald ma; fore langare had he of hyre mycht na to hald poware, na slycht. to þe flume scho passit þan sone, &amp;, rycht as before scho had done, scho ?ede oure as one dry. &amp; þane ?o?omas þat ferly oft-tymys seand, gret Ioy had, &amp; turnyt hame but mare abad, repentand hyme neuir-þe-lese þat he had [bene] þane sa raklase, þat hyre name nocht had he speryt, as at til hyme had afferyt. nocht-þe-lese confort had he, þat eftsonnis he suld hyre se. &amp; quhene þe ?ere was ourcumyn, &amp; þe tyme of lentrine runnyne, he passit furth þe sammyne day, þat custume was in þare abbay, oure þe flume in gret haste, &amp; wandit furthe in-[to] þe waste. &amp; quhen he had lange tyme socht &amp; fundyne taknis, as hyme thocht, quhare he þat woman fyrste had sene, &amp; with hyre spokine als but wene, ?arne he lukyt one ilke syd of þat westerne, brad &amp; wyd, to find hyre gretly ?arnand. &amp; quhen he sa a quhile can stand &amp; saw hyre nocht, ofte sad “allace!” &amp; gretand vet breste and face, &amp; syne kyst his ee vpe to þe hewine, &amp; prayt god with drery stewine, sayand: “lord god, schaw to me þat hyd tresoure, for þi pitte, þat þu me tholyt se vmquhile, suppose I sy[n]ful be and vile; &amp; of þi gret pite grant þat I ma se þat angel in body, to þe quhilk in-to þis erde al þe warld ma nocht be peryd.” and þan sone was he þare cummyne til a place, quhare a burne had runnyn, &amp; þane was dry. þare he had sene hyre fyrste þat I of to ?ou mene. one þat bank, as he cane stand to þe todyre half behaldand, þe sone cane fare bemys strek, þat fra þe hewine til erd can rek, one a body þare lyand dede, þat he socht fra sted to sted, strekit &amp; dressit in al degre, as cors one a bere suld be. þane ?ed he in but taryinge, quhare he saw þat haly thinge, &amp; vyst it was scho þat he socht. na langare he contenyt nocht, þane he fel done one hyre fet, &amp; with þe teris cane hyme wet— fore he durst nycht nane vthyre place of þat cors, þat haly was— &amp; gretand lay sa lange tyme stil, sayand psalmis as feryt þar-til, &amp; vthyre prayere with besy cure, þat suld be sad one sepulture. &amp; quhene he hyme vmbethocht, þat to þat sancte It lykit nocht, &amp;, as he þus wes thinkand, by hyme in-to þe erd he fand, with lettris writine distinctly: “fadir, ?o?omas, þe body of wrechit mary to erde þou ?eld, þat of þe flesche has quyt þe ?eld, &amp; to þe erd þu gyf þe deit, &amp; povdir in-to powdir sete; &amp; til oure lord for me þu pray, þat of aprile þe todyre day, eftyre þat I commond was, vncled me of þis wrechit flesch.” &amp; quhen he had sene þat wryt, he vmbethocht hyme quha wrat It; fore scho had sad be-fore hym to, þat neuir ?et letyre leryt scho; bot ?et of It was he glad hyre haly name he leryt had. þane persawit he sone, &amp; fand at þat sammyne nycht, þat of his hand hyre sacrament quhen scho had tane, one þe bank of flume Iordane, þat sammyne oure but abad ydyr scho come, &amp; ending mad of hyre trawele, in sa schort tym, þat he before with mekil pyne vnese in twenty dais mycht ga, þat haly thinge had spad hir sa. he lowit god inwartly, &amp; gret rycht sare inkyrly, &amp; alsa sad hyme-selfine to: “?o?oma, þat is bydine þe do, fulfil! bot quhou ma þat be, I wreche &amp; wark can nocht se; hou ma I now mak þis grawe, fore nothyre spad na schule I hafe?” &amp;, as he þus [had] sad, in hy a lytil tre he saw þare-by, &amp; tuk [it], &amp; with It thocht to mak þe grawe, as he mocht. fore þe erde hard was þane, &amp; he bot a febil mane, &amp; fore-fastit, &amp; fere had gane, &amp; na helpe had bot hyme allane. nocht-þane he trawalit til he swet ful besyly, &amp; als he gret; &amp; sychand sare, lukit hyme by, quhare þat haly cors cane ly, &amp; saw a lyone þare stannand hyre haly fet fast likande, þat mykil was &amp; auchful bathe. fore-þi þat aulde ful rad was rathe, quhen [he] þat fellone beste had sene, &amp; namely as he cane one mene, scho sad hym in þat foreste scho saw neuir man na beste. for-þi he was þe mare agaste. nocht-þane ?et at þe laste he croycyt hyme, &amp; hope had ay scho suld defend hyme, þat þare lay. þe lyone þane mad hyme fawnynge, &amp; takine of pece with beknynge. þane ?o?imas can [til] hyme say: “for þou art stark, &amp; bettyre ma wirk þane I, &amp; as I trew þat god has send þe here now, þis haly cors here fore to grawe, sene I na mycht, na poware hafe þis haly office to fulfill, as scho be w[r]it has sad me til, &amp; I ame auld, &amp; ma nocht wyrk fore fastine &amp; fore trawal Irk, na has na lome, þocht þat I to wyrk als ware mychty; one godis halfe I byd þe to þat with þi clukis þu do now!” &amp; þane þe lyone but abade, as ?o?imas hyme bydyne hade, þe lyone mad the grawe in hy, with his clukis þat ware mychty, depe, þat ful in alkine dewyse &amp; sufficent to sic serwise. þan ?o?omas hynt hyre fete, &amp; one þame fast cane he gret, &amp; with his teris wysche þam sone, as quha with vattir suld þam don; &amp; with þe helpe of þat lyone in-to þat pyt he lad hyre done, nakyt, owtane þat aulde clowt, þat he kyst hyre with mekil dowt, quhene he hyre fyrst in þat forest had sene; &amp; þane, ore þai cuth reste, with erde þai cled hyre in þat stede, as men doys to body dede. &amp; þat lyone, as lame ryicht meke, til his hole syne cane seke. &amp; þis ?o?omas, god blyssande with ymnis &amp; psalmis, sare gretande, twrnyt hame til his abbay; &amp; til his brethyre þane cane say þat he of hyre hade harde &amp; sene. &amp; þai lowyt god al bedene; herand þe ferlys þat he talde, al ware forwunderit, ?unge &amp; aulde. fra þane furth Ilke ?ere solempnyt fest with gladsum chere þai mad, [one] þat day scho deyt, fra þat he hyre lyf had wreyt. &amp; as scho sad ore scho deyt, þe abbot Iohnne fand, bo[t] I leit, of his brethire to amend; &amp; sa he þame mendyt, &amp; cane ma thankful to god. &amp; ?o?omas In þat abbay furth dweland was In haly lyfe, til he but were of his lyfe a hundrecht ?ere had fillit; &amp; þane in pece discesit, as godis willis was, &amp; with hyre brukis now þat blyse, þat to þis mary grathit is, [of] quham til ?ow þis tale I taulde. god ?ow blyse, bathe ?ung &amp; aulde, þat fadir is of mychtis maste, þe sone als, &amp; þe haly gaste, þat in a god are personis thre. to quham be Ioy &amp; dignyte &amp; lowinge of warldly mene, In al tyme. fiat, Amen. now mary swet of egipt, of quham here I haf translat þe story, þocht it be nocht cunnandly In all—for royde man am I— In ynglis townge, þat lawit men In þare langage ma It kene, to gere þame haf hyre in lowinge, &amp; to knaw quhou hewynnis kinge Is redy ay to succure all, þat one his modir dere wil cal, &amp; implese hyre with hartly wil, &amp; lef þare syne &amp; serwe hyre til, quhow late sa-euir it (be) begonnynge. þare-fore wyne hyre, &amp; hald hir wonnyn. for-þi, dere lady, I þe pray, þat wyk &amp; sinful has bene ay, þocht at I lat turne me to þe, dere laydy, ?et þu succure me, &amp; sauchtine me &amp; þi sowne, þat I ma cum with hym, to wyne &amp; bruk his blys with þis mary, of quham þis tale tal[d] haf I. &amp; at It sa ma be, say we Amen, parcheryte. XIX.—CRISTOFORE. Fel folk in affeccione has christofor, &amp; deuocione; &amp; trewis wele, þat þai[m] ne may ony mysawentoure fal þat day, þat þai one his ymage cane se, suppos few wat quhen he be, ore quhat he tholit for goddis sak, sa gret reward here to tak; fore men sais, sudand ded þat day he deis nocht his ymage se may. fore-þi I set me fore to sek— sa gret deuocione fore to eke— of his lyf al þe begynnynge, &amp; þe mydis, &amp; als þe endynge; &amp; I sal tel ?ow, ore I blyne, þe legeand as I fand with-In. þe quhilk, ore he had baptyme tan, reprobus had to name; bot christofore, as sais þe buk, fra þe tyme he baptyme tuk he was callit; fore he had cryst borne on his schuldris brad. of canane he was borne &amp; brocht, as I fand þare I haf socht, &amp; al his kine. bot oure hal he of fasone ferlyful was to se; fore he sa mekil, sa hee and auchful vas, þat few du[r]ste luk hyme in þe face; &amp; he was ful mekil of mycht; for twelf cubitis he had of hicht. wrytine in his gest als fynd we, befor þe king of canane christofore stud, &amp; hyme bethocht gyf he ony king find mocht mychtyare þane þat kinge was; fore, ware it sa, he wald pas fore to serwe hyme, &amp; be his mane. &amp;, as he thocht, furth one he wane, &amp; socht fare, ore he fane, In gret trawale, til he fand ane þat was nammyt of mychtis maste. christofor þane in gret haste Come hyme before, &amp; sad [þat] he fore reward wald his seruand be. &amp; wittis þat þe kinge blyth was þan, seand þe profere of syk a mane! &amp; sad til hyme: “welcum be þu! &amp; quhat me þu askis now be resone, trewly þu sal hafe, &amp; ore þi terme na thinge crafe.” christofor his cunnand mad, &amp; with þis kinge stil abad, as with þe sowuerane mychty man, þat he wend in warld vare þan. syne hapnyt a day, a menstrale Come before þe kinge, as befel, &amp; sad a cheste with voice clere. þare-In he nemmyt tymmis sere þe wykyt fend, oure fellon fa. &amp; þane alsone þe king can ma þe takine of þe croice verra on hyme, herand þat vord sa— as cristine man he dred þat name, þat brocht mankind into blame— he thocht, quhat mycht þat mene, þat þe takine sa oft had sene. þane come he to þe king in hy, &amp; sad: “sir, tellis me quhy ?e sik takinge sa oft has mad In til ?oure forhed [he] &amp; brade.” &amp; þat þe king wald nocht say. christofere þane, but delay, sad: “I wil wyt quhy it was, or ellis myn lef haf I to pas.” quod he; “frend, I tel þe til, to mak ?one takine I had skil, þe feyndis name quhen I here say, þat vaittis ws nycht and day, to wryk in ws his wekit pouste; &amp; for I dowt he suld noy me, fore-þi sic takine is one me lad.” christofere þane til hyme sad: “sir, be þi spek I wat [wel] now, þe dewil is mare master þan þu, sene I þe red now fore hyme se. fare wele! I dwel no mare with þe; fore dissawit I haf bene Il, sene tyme I come fyrste þe til, trowand in wane, forowt wene, þat þu þe maste master had bene; bot now, me think, þe dewil mare master is þane þu. fore-þi I fayre to sek hyme ay but sugiornynge, &amp; with hyme sal mak my dwellinge.” christofore þis lef has tane, &amp; roydly passit furth allane, but avysment fast gannand, &amp; his pluyk in til his hand. sa held he furth lange but lese, til he come in a wildirnes. þare, eftyre he had lange tym gan but company hyme alane, a gret men?e he saw nere-hand lyk [to] knychtis cume rydand. of þame ane, auful to se, come &amp; askyt quhat socht he. þan sayd he sturdely: “a mychty lorde, þe dewill, sek I; fore I with hyme dwelland wald be.” sad he þan: “lo, I ame he!” “I haf þe socht to be þi mane fore-euir.” &amp; blyth was he þane, &amp; in gret thank his seruice tuke, but ony aythe one bel ore buke. þane passit þai [furth] one þe way, throu a forest, as þe gat lay. &amp;, as a quhil þai trawalit had, þai saw a croice rycht wel mad before þame in-to þe way. þane þe feynd, in gret affray, lewit þe gat, &amp; passit-by thru thornis scharpe in gud hy. syne come he to þe gat a-gane. þane christofore cane þat hyme frane, &amp; til hyme sudandly cane say: “quhy fled þu fra þe hee-way, &amp; led me thru þe scharpe thornis? me thinke, fulely þu me scornis! quhy dide þu swa? bot gyf þat þu tel me suth, I wil rycht now lewe þe quyt, &amp; pase myn way to get a mastere quhare I may; bot þu tel me, fore wele na wa a fowt forthyre wil I nocht ga.” þane sad he: “ore þu gange away, alhale þe suth I sal þe say. a man hangit one sik a tre, as þu in þe gat cane se, þat Ihesu was callit to name, þat me has done sa gretly schame, þat I ame red quhen-euire I se þe takine of hyme ore of his tre.” crystofor sad þane: “wel I trow þa[t] he is master mare þan ?u, sene fore his takine þu has dout. I wil nocht be þine vndyrlowt langare, bot I wil hyme seke, þat daynttis þe, &amp; makis meke. fore-þi fare wele! fore I wil ay, til cryst I fynd, pas one my way.” cRystofore, þat was nocht swere, passyt one fere and neyre, sekand cryst in mony lande, til It hapnyt þat he fand Ane heremyt in a wildirnes; &amp; for ga[i]ne he wery was, þat he was fayne rest to get, &amp; askit þat þe herymyt ?et. þat hyme he speryt quhat socht he, quhene he come, &amp; [quhar] wald be. þane sad he: “I haf trawalit lang fore to get criste, bot I ne fand, fore myn maystere, þe feynd, sade me þat prince oure al þe warld is he. bot I gat nane cane me say, quhare þat criste I fynd may &amp; I ?arne mast oure althinge vith hyme to mak my dwellinge.” þe heremyt þan Ioyful was, &amp; sad: “þu sal na forthyre pas; fore I cane tel þe witterly how þu criste suld fynd in hy.” christofore þane [he] til hyme lacht, &amp; cristine fath [he] til hyme taucht, &amp; mad hyme parfyt [man] þare-In, &amp; gert hyme hale forsak syne. þane sad he in his preching: “gyfis ?ou ?arnis to serwe þat kynge, criste, þat þu wald emples to, sic is þe serwice þu ma do: In abstinens þu mon be gret, &amp; fore-bere oft drynk &amp; met.” quod cristofore: “fast I ne may.” þane cuth þe heremyt til hym sa: “to pray [to] criste of[t] wordis þe.” þane answert he, &amp; sad: “lat be! fore quhat seruice þou menis, I ne vat, na wil I do It, be na gat.” þe heremyt to hyme þane: “me think þe a ferly mane, þat ?arnis þi lord til emples, &amp; thole fore hyme wil na dyses! þu sal nocht ga ?et sa thane. sene þu art a mekil man, &amp; wicht Inewcht, gyf þou be gud, &amp; nere-by here is a mekil flud; þar mony drownyt, wel I wat, fore þare is nothyre bryg na bat, to fery men oure þat flud. to safe þare lyfis is ful gud. sik seruice thankful suld be to criste, þat þu sa fane wald se; &amp; he to þe þare suld apere, þe latand wit but ony were, þat þu had fundyne þat þou socht.” cristofore sad: “I wil nocht lef It, gyf It til hyme be sa thankful as þu sais me, &amp; here I hecht hym truly to sic seruice til hym to do.” þane to þe flud he passit sone, &amp; til hyme a luge mad but hone, &amp; þare he dwelt, &amp; bare oure all, fore cristis sak, þat wald hym cal. In-sted of staf, a ployk [he] had, wele nere as a perktre mad. &amp; lang tyme as he had ben þare, &amp; fele oure þe watir þane bare, hapnyt hyme a nycht to ly, eftyre his trawale ful wery, &amp; he[rd] a voyce as of a barne calland one hyme vondir ?arne: “cum furth, cristofore, &amp; bere me oure!” þane in his hand he hynt his store. &amp; quhen he comm furth, he fand nan. fore-þi agane sone is he gane til his luge, hym for til ese. &amp; skantly lenyt don he was, quhen þe woyce on hym can cry. þane rane he a-gane in gud hy, &amp; fand na thing; bot turnyt agane, &amp; mad his trawale in-to wane. þe thred tyme callit þe stewine, askand helpe fore þe kinge of hewyn. þane fand he [a] barne one þe bank, þat prayt hym farly fore thank of criste, his lord, he wald hym hafe our, &amp; þane his lyfe safe. þane to þe barne he ?ed but bade, &amp; keste hyme one his schuldris brad, &amp; passit in þe watir rathly, wenand to pas but wath ony. &amp;, ay þe farrere þat he wod, þe depare ay wox þe flude, &amp; þe lytil barne he bare wox euiare mare &amp; mare, þat vnese oure þe watir he wane. he set hyme done, &amp; speryt þane: “gud sone, in fath, quhat-[sa] þu be, In gret parel þu has sat me; fore sic dises þu has me wrocht, þat as hewy me þe thocht as I had borne—þu trow þis tale!— one myn bak þe warld hale.” “þe warld, quod he, þu ne bare, bot þu bare mykil mare: þat is, hyme, þat þe varld wrocht, oure þe watir þu has brocht; fore I ame criste but ony were, þe kink þat þu seruis here, &amp; þi seruice in thank has tane. &amp; to þat takine I þe sane; þe staf, þat is lange &amp; rond, thrist it fast done in þe grownd, &amp; to-morne, in þe mornynge, berand fluris þu sal It fynd.” with þat criste fra hyme wanyst, &amp; hame he passit til his bewist. &amp;, ore he ?ed his longart to, as criste hyme bad sa can he do; &amp; sone in þe mornynge, he come to se þis taknyne; &amp; his staf, as a palme tre, fluryst fare, fundyne has he, with daytis dere &amp; lewis brad; &amp; seand þat gret Ioy he had. thane fra þat habitacione of licie, syne to þe towne, christofore passit but abade. bot, fore he na knawlage had of þare langage, he prayt lange, þat he mycht it vndyrstand. þane þe Iugis, þat hyme saw þare prayand sa sa late &amp; ayre, fore a wodman demyt hym al In þat towne, gret &amp; smal, &amp; lewit hyme al, &amp; passit þar way. &amp; It, quhare-fore þat he can pray to god, he gat: vndirstandynge, &amp; of þare langage clere spekine. þe cristine þan had pennance strange, þai fel paianys, þat dwelt amange, &amp; othyre word þaim as vnwise, to maumentis mak sacrifice, &amp; reny criste &amp; his fay, ore thole hard ded but delay; &amp; sum of þame þar wald forsak cryst ore syk [a] deid to tak. christofore, to confort þane þai, couerit his face, &amp; furth can ga, be-cause þat he mycht cowertly mare helpe þame þane opynly, &amp; passit to þame, þat ware sa sted, &amp; fore dowt of ded ware rad, &amp; prayt þame, þai suld nocht tyne fore sa schort &amp; lytil pyne þe blyse of hewine, þat ay sa dere had bocht, &amp; als was sa nere. of þat a Iuge persawinge had, þat he sic sermonynge þan mad, &amp; strak hyme fellely in þat place. christofore þane vnhelyt þe face, &amp; sad: “cristine gyf I ne ware, þu suld by þat strak [ful] sare.” &amp; þare was in þat tyme of hethine fele &amp; cristine hyne. christofore þane hym wmthocht, &amp; his staf, þat he þare brocht, In-to þe erd he strak done, &amp; mad to god þis oracione: “dere lord cryst, as þu safit me, quhare in poynt tynt I was to be, &amp; eftyre al lordis fand þe maste, eftyre myn trawel mad in waste, to me synful þu schawit þe, &amp; syne þi meracle þu let me se, in-to þis staf, þat now is dry, bath floure &amp; froyt ferlyfully; sa, lord, gyf þi willis be, do now, þat þire folk ma se, &amp; gere It grene be, &amp; froyt bere, to strinth þi treutht, as It ded ere; sa þat þai, þat here ar stad In dowt of ded, &amp; are sa rad, be nocht abaisit [for] to tak hard torment[is] fore þi sak!” quhen þat christofore þis prayere had mad, as ?e hard [haf] heyre, his staf, þat was sture &amp; stark, was cled with lewis, &amp; with bark, &amp; daitis fare, &amp; flouris fele. &amp; of þat pepule þan vnlele, [þat] had sene þat ferly sycht, lewyt þe myrknes &amp; com to lycht, &amp; conuertyt was þat day aucht thousand men to cristis lay. þe kinge, þat þis tale had herd, wel nere of wit as wod he ferd. fore-þi, christofore [for] to ta, he [send] twa hundreth knychtis &amp; ma. þai fand hyme his prayere makand; bot nan of þaim durst tak on hand In ony wise to spek hyme to, bot did furth as þai saw hym do, &amp; fen?eit þame prayere to mak, fore dred he suld of þame tak wrak. &amp; fore [þir] knychtis dwellinge mad, als fele he send ?et but [a]-bad, christofore to brynge hyme sowne; bot as þe fyrst did, þai haf don. CRistofore þan of sobyre wil rase, &amp; sad þame sone till: “frendis, tell me quhat ?e seke!” &amp; þai fore rednes ware sa meke, þat [þai] with sobirnes sad hyme til: “gud sir, takis nocht in hil, þe kinge has send ws al to þe, brocht til hyme bundyne for to be.” christofore þane to þame can say: “Is nane of ?ow durst hand lay one me, forsuth, agane myn wil!” þane sad þai al christofore til: “quhare-sa ?e wil, gange ?oure wa, &amp; we to the kinge sal say, þat we fand ?ou in na place.” “þane ware ?e fals men, allace!” sad christofore. “it sal nocht be, þat ?e sal tyne ?oure sawlis fore me.” þane to þame he prechit sa, þat cristine trewtht he gert þam ta, &amp; trew in criste, &amp; be his men; &amp; mekly sad he [to] þame þane: “be-hynd my bak my handis bynd, &amp; send me sa one to þe kinge!” þane did þai as he þaim bad, fore þai ware fore hyme al rad. þane ?ed he with þame of his wil, quhil he come to þe kinge til, as of force It had bene. &amp; fra þe kinge hyme had sene, he fel fore redoure doune in hy; &amp; þane his men, þat stud [hym] by, hynt hyme vpe, &amp; in cheyre set. &amp; as he cane his spritis get, he askyt quhat was his name, &amp; of quhat cunctre þat he come. christofore sad hyme in hy: “before þat cristis treutht tuke I, ay reprobus was myn name, quhare-of now I haf gret schame; &amp; gyf þu vit wil myn cunctre, I was borne in chanane, &amp; sene I þe feynd forswke, christofore to name I tuk.” þe kinge, þat sat þane in his stule, answert, &amp; sad: “þu arte a foule, þat tuk to þe þat manis name, þat hangyt [was], &amp; tholyt schame, &amp; ma nocht helpe hyme-self, na þe. fore-þi, þu wycht of canane, sacrifice mak oure god, &amp; lif, &amp; þi wechcraft þu a leife!” þane sad christofore til hyme sone: “&amp; þai for suth ful wel has done, þat to þe name gaf dagarus. þat suthly is now vndone þus: ded in þis warld, of fend falow; &amp; þi fals godis, wel we knaw, of men are mad, þat þaim ma sel, bot þare makare þai drav til hel.” þe kinge hyme answert þan in tene, &amp; sad: “fule foule, it is now sene, þat þu in ?outhede fosterit was ymange bestis in wildirnes; fore-þi þu spekis bestly thinge to me, &amp; wat þat I ame kinge. ?et þane, gyf þu wil sacrify to myn godis now in hy, gretly sal I honoure þe; &amp; gyfe þu wil nocht trew [to] me, þu sal thole hard paynis sere, &amp; eftyre tyne þi lyf but were.” christofore þane, þat wald nocht bow to þe kink, na his godis trew, he gert in presone þane be don; &amp; al þai knychtis, but ony howne, þat to þe treutht he had brocht, ore he fane, he gert be socht, &amp; hed þaim al fore crystis sak. sik fellouny can þe kinge þan mak. &amp; sene he mycht nocht be mycht oure-cum christofore þane, be slycht he thocht þane þat he wald til his wil gere hyme fald. and, fore na thinge sa wele ma mane oure-cume be slycht as ma womane, twa demycelis, þat ?onge ware, &amp; of bewte had na pare, he gat—and ane vycena callyt þai, &amp; þe tothyre aquila— &amp; hecht to þame, gyf þai mycht wyne christofore, &amp; gere hyme syne, þat he suld gyf þame Ineucht of gude, quhare-of to by þame clathe &amp; fude. &amp; þai hycht to do þat tyt, fore þai ware bordalouris parfyt. In presone þane stekit ware þai with christofore, quhare he lay; &amp; þai fayndyt hyme with al slicht to syne with þame; bot þai ne mycht. christofore fore þame þane was rade, quhene he saw hyme sa hard stede, &amp; vthyre helpe had he nane, bot al to god has hyme tane. dewotly þane fel he done, &amp; knelyt, &amp; mad his oracione al a quhyle, &amp; sene rase, &amp; þat [þa] wemane speryt has with stut vysage &amp; auchtful spek: “quhat mak ?e heyre, quhat Is ?e sek, ore quhare-to are ?e hydyre brocht?” his vysage þan sa lycht þame thocht, þat þai ware rad, &amp; sad in hy: “þu godis seruand, hafe mercy of ws, &amp; kene ws how to trew In a god, in quham þu treuys now; sa throw þi techinge we ma wyne fra hyme fore-gewine of oure syne.” christofore þane þame prechyt sa, ore þai of þat place cane ga, þat þai ware redy fore to take bath payne of ded fore cristis sake, &amp; opynly it tald but bad, þat þai ware cristis weman mad. &amp; quhene þe kinge þe suthfastnes wyste, quhou þay cristine was, gret ennoy he had in thocht, &amp; gert þame sowne til hym be brocht, &amp; sad: “is It suthte þat ?e þusgat has dissawit me, &amp; has tane cristis lay, &amp; lewit ?oure godis &amp; ?oure lay? but delay ?e tel It me! fore I dowt wechit þat ?e be be cristofore in sorcery, þat has ?ou led in sic foly. bot be myn godis I swere ?ou til, my bydynge bot gyf ?e son fulfil, &amp; sacrify oure godis to, rycht as ?e ware wont to do, ded in hard payne ?e sal haf, to gyf ensampil til þe lafe.” þane to þe kinge sad þai in hy: “gyf þu wil we sacryfy, gere þe streitis wele clengit be, &amp; to þe tempil al cum &amp; se, quhow þi biddinge sal be done!” &amp; as þai bad, done was sone. In-to þe tempil þai com in hy, &amp; lousit þare beltis spedly, &amp; put þame sone a-bowt þe hals of þai maumentis þat vare fals, &amp; gert þame tak sik a fal, þat þai brak in pecis smale. þane to þame al stannand þer-by, þis cane þai sa sorofully: “gais &amp; gettis ?ou lechis fele, ?oure brokine godis fore to hele!” &amp; quhene þai tald to þe king hale þe suth of þis tythinge, out of wit nere he ?ud, &amp; bad þame þat by hym stud, a gebet sone to gere ma, &amp; hynge þare-one aquila, “&amp; til hyre fete bynd in hy a gret stane þat be hewy, þat þir tyrandis ma drau in tvyn.” þane his tyranis furth can ryn, &amp; did as he þaim bad in haste; &amp; scho to god sa ?ald þe gaste. &amp; syne hir cystyr vnena his tormentoris he has gert ta, &amp; in a fyre, was wele gret, þat nane mycht nere cum fore hete, bath fete &amp; handis bundyne faste In þe mydis þa kest hyr in haste. bot þe fyre na-thing hyre deryt— þe grace of god hyre sa wel weryt. þane wend þe king It had bene sorcery, þat he had sene; fore-þi hyre hed he gert in hy be strykine of dilyuerly. In gret hy syne gert þe kinge christofore of presone til hyme brynge. with yrne schorgis þan gert he In [his] presens hyme downgyne be, til hyd &amp; flesche ware ryvine at anys, &amp; of hyme lewyt bot þe bare banis. þane gert þe kinge ane helme tak, &amp; in þe fyre It red al mak, &amp; one his hewid [it] sone gert do; bot It na hurtinge mad hym to; &amp; eftyre gert þat felloune fule of Irne mak a mekil stule, &amp; christofore þare-one a-bone be bundine, &amp; þare-one done a mekil fyre, &amp; to gere It bryne, be kest in tar &amp; pyk. and ?et þat stule, be godis grace, vndir hyme as vax moltine was, þat to se was selkuth thinge, þat hym nocht deryt at brynnynge, bot hale &amp; fere passit his way, as It had bene bot a play. &amp; þane þe fellone tyrand king, þat was sorofull of þis thinge, be-hynd his bak his handis bath til a gret stok gert bynd [hym] rath, &amp; gert four hundreth knychtis wicht, with bow &amp; arowis sone þame dycht, to schot al hyme fore to sla. bot quhene þai schot þare arrois sa, In-to þe ayre sa hangit all, þat nane hyme twechit, gret na smal, &amp; nane grewit in ony thinge, ovtane anerly þe kynge, þat wend christofore had bene deide thru schot of arrowis in þat stede. vith þat scornynge gret mad he; &amp; sowne ane erow in þe ee hyme hit, &amp; strak [it] owt quytly, &amp; made hyme blynd one þat party. christofore louse þan of al band, Come, &amp; before þe king can stand, &amp; sad: “tyrande, godis fa, to-morne, I sa þe, sall I slan ma ful endinge of myn temporale lyf, þat I haf led in-to mykil stryf. for-þi, quhene myn nek is in twa, sowne eftyre myn blud þu ta, &amp; þare-with tweche þine ee in hy, &amp; þu sal se sone clerly.” christofore furth þan haf þai lede, furth one to þe heding stade. þare he knelyt in gud will, þe ende of his lyf to fulfill, &amp; mad his prayere dewotely; syne to þe basare sade in hy: “stryk of myn hede, bruthyre dere, gyf þu wil be partenere with me of þe lyf þat I ga to.” þe basare, as he bade, can do, &amp; strak his hewyde of in hast; &amp; sa to god he ?alde þe gaste. þe kinge tuk þan a lytil we of þe fresche blude, &amp; vet his ee, sayande: “in name of Ihesu &amp; sancte christofore I tweche þe nov.” þane of þire wordis be þe mycht bath fare &amp; clene he gat þe sycht. &amp; alsa þane of godis grace of Inwart licht Illumynt he vas, as of christofore thru þe mycht he had gottyne ovtwart sycht. þe kinge crystis treutht has tane, &amp; al his kinryk, ore he fane, he gert trow in god werray, &amp; al þe Idolis put away, &amp; of þare templis kirkis made, fore god &amp; fore christoforis sak sade, &amp; commawndment gef strat þar-to, þat quha mysded, he ore scho, god ore christofore, þai sulde sone be tane &amp; to þe dede be done. þe king sa godly wrocht þane, þat he be-come a haly mane, &amp; now in Ioy he is parfyt with sancte christofore, &amp; delyt. &amp; god gyf grace ws sa to be, amen, Amen, par cheryte. of þis martyre in-to þe glose In his preface sais Ambrose: “god to christofore gafe sic grace of vertuyse lare, þat in hym was, þat thru his lare be wertu of paianis he had gert trew aucht &amp; sexty thousand but ma, &amp; gert al cristyne treutht ta, &amp; mony vthyre gud dedis dede thru syndry myraclis, þat he kyde; fore owt of bordale he brocht twa, vycena and als aquila, þat ware fede in þat fendis In, &amp; lange tyme lay sollit in syne; bot he to god mad þame bowne of martyrdome to tak þe crowne, &amp; send þame forow hym to hewine, with gret Ioy and angel stewine. &amp; he ourcome tormentis sere ful hard, þat fore hyme graþ[i]t were, as to þe Irne hat wellande &amp; þe fyre vndir brynnande, na þe hat helme of stele one his hede set, hurt hym na dele; na ?et foure hundir knychtis thra, al þat day schot hyme fore to sla; &amp; ane arow done cane lycht &amp; rewyt þe king of ane ee-sycht, þat of þe blud was heilit in hy of christofore, martyre mychty; of þai fele archeris als a knycht, þat of ane ee had tynt þe sycht, be a drope of þat haly blud of þat martyre gat sycht ful gud, &amp; þat drope gaf hym grace to se rychtwyse treutht with hartly ee. &amp; þis martyre in þat stede, quhare he resawit temporale ded, dewotely mad his vrysone, þat, quha-sa with deuocione, seand his ymage, prayit hym til, þat he þat day suld haf na Il, &amp; specialy fore sudand deide, &amp; als fore al seknes remede, til al [þaim], þat in deide ore thocht hyme worschipis ore honouris ocht. vitht þat al þai þat by stud nere, a voyce owt of hewine can here, þat sad: ‘christofore, mak þe bowne to cum to hewine &amp; tak þe croune, quhare-of þu sal cronyt be. &amp; god als has granttit to þe þi bowne, &amp; forthyre grant he mais til al þat þe in honoure has.’” sancte ambross makis lowyng þis of þis martyr. bot I ne can fynd of hyme þe dat in-to þe buk, hou lang It was fra crist flesch tuk; bot I fynd þat he end can ma In þe cite of lucya of Iule þe xxv day. &amp; of hyme mare can I nocht say, bot prays hym hartly fore to be gud frend til al in necessite. XX.—BLASIUS. Sere mene of sere intencione to sancte blase has devocione: sume fore Il of awne ore bane, þat in þe hals mony men has tane, &amp; put has [bene] in-to parele als fore thing þat hapnyt in þe hals; &amp; sum men honouris hyme fore-thi, þat þare gudis suld multyply; &amp; sume men gud opunyone has, þat til honoure hym are bone, suppos þai wat nocht certanly quhat man he was. þare-fore I, þare gud opunyone to eke, set me rycht besyly to seke quhat man he was &amp; of quhat land, til at þe laste þat I fand of hyme in-[to] þe “goldine legende” bath þe begynnyng &amp; þe ende, as I sal here vndo ?ou to but ony ekine set þare-to, as in sentence mare ore les. fore þis blase sa debonare was &amp; haly, þat þe cristyne mene [þat] In sebast ware dwelland þane, of capadose, his land in til, mad hyme byschape aganis his wil. þe sammyne tyme dyoclyciane fore godis sak slew mony ane, sparand nothyre mane na wyfe þat he wyst led cristine lyf; to cristine treutht sik fa was he. &amp;, as I sad, of þat cunctre suppos sancte blase byschape was, fore dout of dede ?et nocht-þe-les til wyldernes he went alane, fore dout of dyoclyciane, &amp; þare in-to [a] wasty stede heremytis lyf wel lang he lede, quhare vthyre lyfynge had he nocht bot as þe foulis til hym brocht. þare-of wele he was content &amp; t[h]ankit god þat he hyme lent. a kryk in-[to] a crage he hade, &amp; þare his dwelling has he mad, quhare wyld bestis oure all Ilke day [come], gret &amp; small, þat in þe forest rest can ta, hart &amp; hynd, da &amp; ra, to conford hyme, þat anerly dwelt in þat hole; bot nocht-fore-þi þai wald nocht lef his mansione, til he gaf þame his ben[y]sone. &amp; gyf It hapnyt ony of þa ony seknes fore to ta, til hyme fore helpe It vald sek, as to þe leyche dois þe sek, &amp; stil with hyme þare abad, til It gat þat It socht had. of þat cunctre þe president til huntyne has his knychtis sent. &amp; quhene þai al a day had socht In þe wod, þa fand rycht nocht, to of chans þai come nere by þe place quhare sancte blase can ly, &amp; þare gret multytud fand of wyld bestis one þam gowand. of þe quhilkis fore þa mycht nane sla, abaysit þa past hame, &amp; tauld þe lord quhow þa fand a man in-[to] a kryk sittand, &amp; hyme before sa gret plente of wyld bestis farly wes to se, &amp; sad [þat] þai mycht nane of þai fore þat man nothyre tak na sla. þane send he ma knychtis þam with to hwnt in-[to] þat sammyn fyrth, &amp; bad, gyf þai þat man cuth fynd, ore vthyre folk, þai suld þam bynd, &amp; bryng to hyme but delay. &amp; went þai furth one þare way. bot or þai come, þat ilke nycht Cryst aperyt to blasis sycht, &amp; sad: “ryse &amp; mak me oferand!” &amp; be þat blase can vndirstand [þat he sowne was to tak þis warldis dede fore cristis sak. sowne come þane [þa] knychtis in hy, &amp; bad blase þat he spedly suld pas, &amp; hyme-self present to þare lorde, þe presydent. þane answeryt he with glad chere, &amp; sad: “welcum, myne falowis dere! be prewe of ?ou rycht wele I se, þat crist has [had] gud thocht one me.” þane he rase &amp; ?ud his way with þame, &amp; þame prechyt ay crystis fa be myraclis wrocht. þane fore his halynes hyme socht a womane, &amp; fand hyme in þat sted, &amp; brocht hyre sone in poynt of ded; fore of a fesch oure his hals was gane al onpersawit a gret bane. rycht pituysly þane cane scho gret, &amp; [set] hyre sone be-fore his fet, &amp; prayt hyme fore cristis sak, þat he hyre sone hale wald mak. Sancte blase one hyme þe hand cane lay, &amp; to god þis cane he pray, þat he suld hale be of þat Il, &amp; al vthyre þat prayt hyme til, &amp; of ony vthyre seknes als þat grewit þame in þare hals. þane rase þe chyld &amp; a-va cane ga as he had wittine of na way. &amp; als sancte blase passit furth his way, a powre womane cane hyme say: “godis seruand, I pray þe þat sume helpe þu wil gyf me þat, bot a gryse, had gud nane, &amp; þat a wolfe has fra me tane; þe quhilk fore god I pray þe sane, þat hyme þu gere it bryng agane.” þane sad he: “wyf, be nocht grewit, fore god sal mak þe be rele[v]yt.” with þat þe wolf þe gry[s] [has] brocht vnhurt &amp; vnskathit owcht. þane entryt in-[to] þe citte þe knychtis þat hyme led, &amp; he, &amp; sone of hyme has mad present, or þai fane, to þe presydent, þat commawndyt þame but bad þat to presone he suld be had. sancte blase before hyme, he cane say: “welcume, gud blase, welcume ay, &amp; al-wais mot þu lef in blyse, fore frendis til oure godis þu Is!” þane blase sad hyme: “[In] Ioy þu be, þu nobile prince of þis cunctre! say nocht of godis, bot of god, fore þat word afferis ay be ode, na nane sic suld mene godis mak, þat suthfastly are fendis blak and sal be brynt in lestand fyre, &amp; þare serwandis in-to þare hyre.” þe presydent þane was [ful] wrath, &amp; bad his knychtis tak hyme rath, &amp; fyrst with stawis sare hyme dyng, &amp; syne in presone als hyme thryng. þane sad hym blase with stur chere: “certis, þu art a foule, but were, þat thru þi paynis trewis now fra god verray to gere me bow, þat confortis me &amp; strinthis sa.” þe knychtis þane hyme dang but hone, &amp; bundyne has in presone done. þe powre wyf þane, quhene scho hard quhou fellely þai vith blase ferd, þe gryse þat þe wolf rewit hir had, scho tuk &amp; slew but abad, &amp; hyme til þare-of scho be-socht, &amp; bred &amp; candil has als brocht, &amp; to þe presone, quhare sancte blase was, þis brocht scho has. &amp; he þar-of gret thank cane ma to god, &amp; to þe wyf alsa, &amp; þare-of ?et as his will; &amp; syne þe womane sad he til: “euire-ilke ?ere a candil ta, &amp; þare-of offerand to me ma In-to þe kyrk þat sowne sal be Halowit in the name of me; &amp; þu gud prosperite sal haf þare-eftyre, &amp; al þe layf, þat me honouris vith wax ore offerand, quhene-euire þai be &amp; of quhat land.” &amp; to þis wyf fel as he cane say. eftyre þat þe presydent sancte blase til hyme gert [present], &amp; hyme cane flesche, &amp; mak tysyng, fore to fore-sak crist his kynge, &amp; til enclyne fals godis till; bot he mycht neuir wyne his will. &amp; quhene he schaw he wald nocht lof his godis, na of þame rocht, he gert his knychtis but pyte hang hyme wele he one a tre, &amp; gert þame keme his tendir flesch with Irne camys, til al was rewyne of til þe banis bare; syne tuk hyme done, þat was sa sare, &amp; gert hyme in presone bynd. sewine wemane come þane hyme be-hynd, folowand þe way þat he ?ud, gaderand þe dropis of his blud, &amp; as gret relyk þat blud mad— sic hope in god &amp; hyme þai had. þe presydent, quhene [he] herd þis, owt of his wit nere gane is, &amp; bad þame þai wemane tak, &amp; stren?e þame sacrifice to mak. &amp; þai til hyme answerit sone: “gyf þu wil re[uerens] be done to þi godis in opine sycht be ws, þat sal ws þare-to dycht, gere bryng þame to þe locht, quhare we ma wesch ws &amp; clene be, to mak clenly oure sacrifice to godis, þat [þu] sagat pryse.” þe presydent was þane rycht blyth, fore he wend þai wald do alswith as þai sad. fore-þi ilkane he gert his godis owt be tane, &amp; haf þame to þe vatyre-syd, þat was ferly depe &amp; wyde. þe sewine wemane þane, ore þai stynt, Ilkane a god in hand has hynt &amp; keste þame in þe watir depe, &amp; sad: “it nedis nocht to seke þame, gyf þai godis be, fore þare mycht here sal we se.” &amp; quhene þe presydent þis harde, as wode of wit hale he ferde, &amp; strak hyme-self in-[to] þe face, sayand to þame þat by hyme was: “quhy thole ?e þame oure godis tak, &amp; þis to kast þame in þe lak?” his ministeris answert hyme, þat þai with falset &amp; with gyne had hyme disawit, &amp; þame als; fore nane wald treu þai had bene fals. þe wemene answert þat quhill, þat “suthfast god tholis na gyle; bot, had ?oure godis suthfast bene, þai had persawit wele &amp; sene þat we wrocht fore to do þame il.” þe presydent with fellone will gert melt leyd in fusione, &amp; gert clammys lad by done, &amp; sewine hawbrekis red brynnand, one vthyre half sewine sarkis schene he gert lay a-pone þe grene, &amp; sad: “wemane, awysis ?ow quhilk of þyre twa ?e wil tak nov: othyre þir serkis tak ?e lo, &amp; honoure to oure godis do, ore ellis þe hawbrekis &amp; þe lede &amp; Irne clammys to þe ded!” &amp; of þa wemane sewine, ane þe sewine sarkis vpe has tane &amp; slang þame in þe fyre in hy. þane had scho childir twa hyre by, þat sad til hyre: “modir dere, lew us nocht be-hynd þe here, bot fil ws now with swetnes of hevynnis blyse þat sal nocht cese!”] þire wemene þane þe presydent, fore he ne mycht change þare entent, nakit one treis gert hangit be, &amp; þare flesche rywine, þat he mycht se, with Irne kamys to þe bane. bot of þare flesch blud rane nane, bot fore þe blud þe mylk owt rane. to þame sa noyt ane angel þane, to confort þame, come of hewyne, &amp; sad to þame with swet stewine: “haf ?e na dred, myn cisteris dere, bot beis confort &amp; makis gud chere! fore wark-man, þat cane wele be-gyne, &amp; mak gud end, ore he blyne, fore his wark sal haf warysone &amp; of his master benysone.” þane ordenyt þe presydent to put þai sewine to gret torment, &amp; in þe mikil fyre þai made, he gert þam castine be but bade. bot þat fyre be godis grace sa sodandly þane slokit was, þat payne of It nane felit þai. þane cane þe presydent þam say: “dois a-way ?oure sorcery, &amp; til oure godis al-mychty mak sacrifice, as ?? suld do!” þane with a woyce þai sad hym to: “þat þu begonnyne has, fulfill! fore god has callit ws hym til, til bruk with hyme þe blyse be-one.” þe tyrande sentence gaf þan sone to stryk þare nekis þare in twa. bot quhene þai þat payne suld ta, one þare kneis þai set done, &amp; þis mad þare oracione: “lord god, þat of þi gret mycht fra merknes ws has brocht to lycht, &amp; sacrifice of ws wil make, In pece oure saulis nov þu tak, &amp; send ws to þat lifand lyf, þat we haf ?arnyt in þis stryf!” basaris þane þare hedis of strak, &amp; þare saulis god cane tak. quhene þis was done, þe presydent gert sancte blase [be] til hym present, &amp; sad til hyme: “quhat is þi thocht? wil þu oure godis honoure ore nocht?” quod he: “tyrand, wit þu wele þat I þi manauce dred na dele; fore-þi do one quhat-[sa] þu wil, my body here I gef þe til.” þe tyrand þane gert bynd hym fast, &amp; in a depe locht hyme cast. bot god hyme losyt, &amp; he in hy ?ed one þe watyre as on land dry, fra he þe cowrs on it had mad, &amp; þare dwelt, &amp; lange abad, &amp; one þat folk lowd criyte he: “gyf ?oure godis werray be, In þare name cumis to me now; In þame þane I sal als trew.” þane of þat folk of il lyf ?ede in þe locht sexty &amp; fyfe, gyfand þare godis treutht to þat þai, as he dide, suld do; bot sodanly þai drownyt al, &amp; ferlyand mony how þat suld fal. þane ane angel lichtit done fra hewine, &amp; sad in swet sone: “dere blase, cum þine of þat layk, &amp; crone of martirdome to þe tak In hewine, þat is derly mad!” þane blase to þe land but bad Come, &amp; sone þe presydent gert hyme before hyme be present, &amp; sad til hyme: “has þu ?et thocht oure godis til honoure ore nocht?” sancte blase sad til hyme þane: “waful wreche, þe byrde wele kene þat fals godis I honoure nane þat are mad of stok ore stane.” þane bad þe tyrand, men suld ta sancte blase &amp; strik his hed hym fra. &amp; he to god mad thankyng þare-of, &amp; þis mad praynge: “lord Ihesu, fore þi gret powste my bowne, I pray, þu grant to me þat, quha-sa-euire in þare throt seknes has, awne ore mot, ore ony kyne perplexite, ore ony vthyre Infyrmyte, or ?et at me succure wil seke þare bodely gudis fore til eke, &amp; menskis me with þare offerand, with candel or mes, ore prayand— lord Ihesu, fore þi mykil blyse, at myn request grant þam þis, þat gud &amp; goldinck þai ma haf with hele, gyf þai þare-eftir crafe.” a woice of hewine þan, erand al, on sancte blase swetly can cal, sayand: “to god þu art sa dere, þat he has tyd þe þi prayere, &amp; ?et wele mare sal gyf al þai þat of þe mencione wil ma.” þe basare þan, ore he stynt, a scherand swerd has he hynt. þe hed he strak fra þe hals of blase, &amp; of þe chyldir als, þat I haf tald be-fore of here, one þe thryd day of februare thre hu[n]dyre ?ere auchty &amp; aucht fra Ihesu criste oure flesch had laucht. als wysly helpe me hyn to twyn but schame, det, ore dedly syne. XXI.—CLEMENT. To translate is myne entent þe haly story of clement, þat at name had worthily; fore he was al ful of mercy; &amp; in his ded he was rycht wyse, &amp; in his word þat al dewice, &amp; rype in conuersacione, &amp; mek in contencione. &amp; of sere I haf herd tald, þat wedyr &amp; wynd he has in wald— fore-þi dewot til hym suld be þai þat saylis to þe se— &amp; was cumyne of nobile kine of rome, þat Ilke towne with-In. &amp; his fadir faustidyane, &amp; his modir mantydyane ware callit, &amp; his brethire twa, faustinus &amp; faustus alsa, þane borne bath one a nycht, fully &amp; fayre to manis sycht. þus weman was of sic bewte þat it was wondir fore to se. fore-þi hir husbandis bruthyre hyre lufit mare þan ony vthyre. bot his ?arninge scho ne wald fulfil, na ?et hyre husbande tel It til, fore dowt of fede betwen þam twa. þare-fore scho hyre awysit swa, þat fore a quhile scho wal[d] gang &amp; dwel vthyre folk amang, til þat hyre mach had for?et Is foly þat he one was set. fore be withdrawine of access Is slokit oft sic wantones. fore wantones makis ?outhed wod thru plesand &amp; wanton fud. fore-þi scho thocht þat hyre Absence aganis foly suld mak defence. þane, hyre purpos to fulfill &amp; gere hyre man content þare-til, scho sad, þat scho had sene a sycht þat hyre disesit al þat nycht, &amp; owt of mesure mad hyre rade, bot owt it to tel dowt scho had. hyre husband sone but delay bad til hyme scho suld it say. “sir,” scho sad, “me thocht, to me aperyt a man awful to se, þat bad I suld my barnis twa tak, &amp; of þis cunctre ga, &amp; be þare, til þat he to cum agane lewit me; bot I dyd þat, þai &amp; I suld peryst be soroufully.” þane scho gret one hym so sare, &amp; he, þat luffit na thing mare þane hyre, to content hyre sone, he sad: “deme, It mon be done. I wil þat þu þe redy make, &amp; a gret men?e with þe take, &amp; þi twa twynnis als with þe, sene þat It mone nedly be. &amp; oure þe se til Athenas, gyf fortowne wil, I red þe pas, &amp; gere þe barnis gang to layre; fore science habundis þare.” þane was scho fayne &amp; hyre mad redy sone but mare a-bad. &amp; he held with hyme at hame his ?ongest sowne, clement be name, þat þat tyme was fyftene ?ere, to confort hyme in sic mystere. þane to se matydyane with hyre barnis he wais has tane, &amp; schipyt, &amp; raysit sale one hycht, &amp; saylit furth, til one a nycht þai brak one a grak, þat lay hyd in þe se, nere þe day. sa hapnyt þat matydyane was castine to þe land alane; &amp; hyre barnis, hyre vnwitand, til It was day, ware fletand one a burd, &amp; sawit ware, as I sal tel ?ow forthyrmare. &amp; þe modir, quhene It was day, bath hyre barnis þat myssit away, hyre-self had castine in þe se na-ware scho trewit þai suld be castine to land, þat scho mycht haf þare ded boydis fore to grawe. &amp; quhen scho sykyrly has sene þat þai away [war] quhyt &amp; clene, scho goulyt, &amp; grat, &amp; rawe hir hare, &amp; dang hyre body &amp; face bare, &amp; with hyre tethte hyre handis bat, þat rewth was to se hyre stat. na confort wald scho nan tak, þocht sere weman come fore hyre sak hyre mykil sorow til a-mese, þat tauld how þame hapnyt wes of frawart fortone als mykil &amp; mare; bot þai cuth nocht keyle hyre care. til at þe laste, to mend hyre chere, a vedow has sad, stannand nere, quhow þat scho tynt had hir husband, þat ?unge man was &amp; awenand, schort tyme before a-pone þe se, fore maryne[r] rycht gud was he, &amp; fore hyme sic doule had tane, þat housband wald scho neuir nane. with þat sum confort can scho ta, &amp; vith þis wedou til house ga, &amp; dwelt with hyre &amp; wane hir met, syk as scho mycht with handis gat. sone eftyre hyre handis twa, þat scho had bittine, wordit sa vnhelful, þat scho mycht nocht swynk, na wyne with þame met ore drink; &amp; þe weman, scho can vith dwel, In þe parlesy sa sadly fel, þat matydiane worthit ga to gat lyfing to þame twa; fore nothyre of þame had vthire gud bot þat þai thigyt to þare fud. &amp; fra a ?ere was fully gane fra þe tyme scho come fra hame, hyre husbandis messyngeris wend til athenis hyre eftyre hend, as he þat wend scho had ben þare with hyre twa sonnoys at þe layre. bot quhen þai come, þai nocht fand, na of hyre hard ony tythand, &amp; come a-gane, &amp; tald how þai had tynt þare trawale. but assay he wald gyf men mycht fere ore nere of hyre ony tything heyre. new messyngeris send he sowne; bot, as þe fyrst did, þai haf don. þane was hyre husband ferly wa, &amp; thocht þat hyme-self wald ga; &amp; in gud ?emsel lewit clement, &amp; his self to schipe is went. þane eftyre clement twenty ?ere dwelt at hame, &amp; cuth nocht here of fadir na modir [ony] tythand, quhare þai be-come in ony land. &amp; in þe meyntyme he hym gaf to get sciens oure þe lawe, &amp; þare-In sat sa hale his thocht, þat he þare-of wane þe locht. to wyt þane, ful besy was he, gyf þe sawle vndedly mycht be, &amp; ?ed ful of[t] þane fore-þi to þe scule of phylosophy. scornand hyme, callit hym wod. sa amang þame þis clement stud, &amp; hyme sic questione can mowe In scornyng, his wit to prowe: “quhy is þat a lytil fla has sex fete &amp; wengis twa, &amp; quhy þe gretaste camele has bot foure, as we se wele?” til hyme sad sancte barnaba: “þu ful, ethe ware answere to ma to þi questione, gyf suthfastnes had þe mowit; &amp; neuir-þe-les It ware bot tynt wark ?ou to schaw þe cause þare-of, fore ?e mysknaw of creatouris þe makere; fore-þi na wondir þocht ?e ere.” þane clement to þis word tuk kep, &amp; hyd It in his hart sa depe, þat eftyre [he] throw barnaba þe cristine treutht in hyme can ta; þe quhilk hym tacht sa þat he can ga to sek sancte petyre in Iuda; þe quhilk hyme taucht sa þat he of sawle trewit inmortalyte. symone magus þan was ful of fellouny &amp; wikitnes, &amp; had with hyme dyscypilis twa, viseta callit &amp; aquila; þe quhilkis eftyre a quhile sene lewit hyme, &amp; to petyre sene, seand his falset, one þai paste &amp; til petyre anerdit fast. At clement þan petir cane spere quhat kine he had, &amp; quhat þai ware. &amp; he hyme tald, &amp; nocht hyd, how til his fadir it betyd, &amp; til his modyre &amp; brethire fyrst, he tald hale, fore he best wyst, &amp; sad þat gret hope had he, þat his modir in þe se was drownyt &amp; hyre barnys twa, &amp; his fadir fore doule &amp; wa he trewyt in þe se mysferde. &amp; fra sancte petyre þis had hard, mycht nocht conteyne þane, but he be-howyt gret fore [pure] pitte. þane fra þe land of amarabis, þat fra þine sex myle Is, ane Ile, come petyre, &amp; tuk land with his dyscypilis, &amp; þare fand matydiane. &amp; alswa þare of glas twa mykil pelaris ware, fare &amp; of sa gret hycht þat wondir was to se þe sycht. &amp; as he stud one þam gowande, matydyane he saw thyggand, &amp; sad: “weman, þu dois syne, þat thyggis &amp; þi met ma wyne, &amp; helpe þe be þi handis twa.” “sir,” sad scho, “It is nocht sa, fore of my knawine ded are mad. allace! gyf me drownyt I had, ore deyd in vthyre wyse!” þan sad petyre: “þu art nocht wise; wat þu nocht þare sawlis all þat þame-self slais, peryse sall?” “wyst I,” sad scho, “fore certanete þat sawlis ay suld lyfand be, ful fayne I wald myn self sla, þat I mycht se myn childir twa.” þane þe cause cane petir spere, þat hyre cawit to ma sic bere. þane tald scho til hym al þe tale, as before ?e harde me al hale. þane sad he: “with me is lent a ?u[n]g man, callit to nam clement, þat tellis nere how þe same til his brethyre tyd &amp; his dame.” &amp; quhene scho hard þe tything tel, In swoninge sone þare scho fel; bot quhen scho hyre spritis gat, gretand sare sic wordis scho spak: “I ame þe modyre of þat mane,” &amp; til his fet scho fel done þane, &amp; prayt hyme til haf pite of hyr, &amp; late hyr hire sone se. “gyf I,” he sad, “þe til hyme schaw, þu mone dysimle þe to knaw hyme in þis Ile til we are, &amp; mad ws bowne in schipe to fare.” &amp; sad scho hyme, scho suld do sa. &amp; petyre hyre be þe hand cane ta, &amp; hyre with hyme to schipe had, quhare-at clement hyme abad. &amp; fra scho was to clement brocht, contene hyre langare scho ne mocht, bot in hyre armys hym gat swith, &amp; kyssyt hyme ful mony syth. &amp; quhene he wend scho wod had bene, he schot hyre to þe erde in tene. þane sad petyre: “myn sowne clement, quhy has þu sa þi modir schent?” þat quhene he hard his mastir tel, gretand done one hyre he fel, &amp; knew hyre sowne. þan bath can gret, &amp; in armis vthyre can get. þane petyre fore hyre prayt sa, þat scho recouerit hyre handis twa, &amp; gert hyre þat lay in parlasy, þane til hyme be brocht in hy, &amp; mad hyre sowne hale &amp; fere. clementis modir þan cane spere of his fadir. þane sad he: “dame he passit to sek þe, gane mare now þane twenty ?ere; bot neuir of hyme can I word here.” quhene scho hard þat, scho sychyt sare, &amp; sorow þare-of scho had &amp; care; nocht-[þane] ?et confort scho hade of hyre sowne þat [scho] sa fundyn had. &amp; in þe mentyme vyceta &amp; his brothyre aquila, fore ferly abaysit ware þa, &amp; lyk sic wordis þai can sa: “ a god, þat al has fore to stere, quhethyre It be suth þat we se here?” quod petyre þane to þame sone: “?a, suthfastly al þus Is done.” þai fretyt þar facis þane fore ferly, &amp; þis spek be-gane: “&amp; we faustinus &amp; faustus are, þat oure modyre wenis þus ware peryste.” &amp; rycht þane þai twa þare modyr cane in armis ta &amp; kissit oft. &amp; [þane] sad scho: “quhat may þus be so, petyre, lo!” sad [he]: “þire are þi sonnis twa, faustinus &amp; faustus alsa; þe quhilk þu wend lang tym sene bath drownyt in þe se had bene.” &amp; quhene þe modyre þis has hard, as wod of wyt nere scho ferd, &amp; fel in swonyng in þe place, &amp; sad, quhene scho recoueryt was: “myn dere sonnis, I pray ?ow tellis me quhow ?? chapyt now!” sad þai: “quhen þe schipe wes brokyn, one a burd þane are we lopyne, þat one þe ways ws bath bare, til þare come in þe sithtware Reueris sayland &amp; ws fand, &amp; tuk ws In, &amp; brocht to land; &amp; til a wedo, callit Iustine, þat honest was, þai sald vs syne; &amp; scho changit oure namys in hy, &amp; fosterit ws rycht teyndirly, &amp; als hyre sonnis sat to layre, wel tacht in artis til we ware. þane al oure besynes in hy we set in-to phylosophy, &amp; drew syne to symon magus, þat fosterit was &amp; fed with ws; bot his fals-hed, quhen we had persawit, we lewit hym but bad. &amp; syne, as god wald, thru ?ache printese to petyre mad ware we.” quhene scho þis hard, scho vas glad þat hyre barnis scho fundyn had. thane one þe morne petir can ta clement, vyceta, &amp; aquila, &amp; passit til a priwe place, quhare he wend na man was, quhare he &amp; þai mare dewotly mycht mak þare prayere Ithandly. &amp; quhene þai had in prayere bene a quhyle, ane ald man haf þai sene, honest but powre wes he, &amp; semyt gudman fore to be, þat sad: “I haf pite of ?ow þat semys wele þat erris now, wenand þat ?e wel do perchance; fore nothyre god na purwiance, na ocht quhare-In men suld affy, bot chance ore fortone anerly &amp; þe course of manis gettynge wyrkis al, &amp; ellis na thing, as be my-self wele prowit haf I, as man wele tacht in metaphesy. erris nocht þare-fore, I ?ow say! suppos þat Ithandly ?e pray, sic fortone sal ?e haf nedlinge, as was ?ow tal?et in ?oure getting.” thane clement til hyme dressit his ene, &amp; thocht before he had hyme sene. &amp; gret disputacione cane ma bath clement &amp; his brethyre twa, as sancte petyre, þare master, bad, agane þat ald, with resone sad &amp; argument mad rycht playne, þat pwruiance was al certane. &amp; quhene of eld fore reuerence þai callit hyme fadir, in defence of argument þat he cane ma, til his brethyre sad aquila: “quhat nedis ws fadir hym to cal, sene in mawndement we haf al one þis erde fadir to cal nane.” ?et þane hyme-self sad, ore he fane: “fadir, tak it nocht dysesfully, þat my brethyre blamyt haf I, fore þat þai fadir callit þe; fore in contrare bydyng haf we In erd ony fadir to call.” þat stud a-bowt, þane lucht al, &amp; sa dyd petyre &amp; þat auld, þat aquila nedly wit wald quhy þai lucht. &amp; clement in hy sad: “þare-of þu has na ferly; fore nemand fadir þu did It quhare-of wthyre þu has wyt.” þane answert til hyme aquila: “forsuth, I ne wat gyf I did swa.” quhene þai dysput had lang quhil of powruiance, þat ald can smyle &amp; sad: “pourwiance I cuth trew, gyf ne ware myn inwit now lettis me to grant þare-til. &amp; quhy? ?e here [sal], gyf ?e wil; fore of my-self &amp; [of] my wyf, þat I haf lowyt as my lyfe, þe gettyne kene I wondir wele, &amp; it þat gottine [is], ilke-dele as tal?et is mon be but were: as ?e þe suthfastnes may here. fore thru þe playnyt þat regnyt þan hyre worthit be ane Il wemane. fore-þi excusyt haf I hyre of þat wordyt be nedly. fore quhene hyre fadyre can hir get, In sic wyse war þe planetis set— mars with wenus in þe myd, &amp; þe mone, as þane be-tyd, In heldyne was of martis house, &amp; in þe bowndis of saturnus; &amp; of þe planetis sic mellynge In þe tyme of engendryng gerris weman do adultery, &amp; by þare serwandis fore to ly, &amp; in pylgrimag to pass þe se, &amp; quyle in watyre drownyt be. &amp; of my wyf þis case þane fel, þat cane hyre with hyre serwandis mel, &amp; schame with parel eftyre dred. þare-fore of þe land scho fled, &amp; peryst syne in to þe se. fore, as my bruthyre tald to me, scho wald haf hym gert with hir play, bot þat fore he sad hyre nay, hyre awne serwand scho tuk in hy, fore to slak hyre gret foly. &amp; schow was nocht to blame sere, þo genesis þat gert hyre do.” &amp; ?et of hyre, þat he sa lowyt, he tald a dreme, quhou scho controvit &amp; gat fra hyme leyf to pase with hyr barnis til Athenas, &amp; peryst syne in-to þe se, &amp; how þat eftyre folowit he. ande quhene his sonnis herd þis tale, þai wald haf ruschit one hym hale, na ware þat petyre latting mad, til þe tyme þaim lewyt he had. þane sad petyre: “gyf I bryng þe þi wyf quhyk, þat þu ma se, þat neuir dyd with hyre body myse, wil þu renunce to geness?” quod he: “as It ma nocht be, þe thing þat thu has sad to me, rycht sa inpossible thing is, þat ocht be done but genesis.” þane sad petyre: “lo now here þi sonnis thre, hale &amp; fere, clement, faustinus &amp; faustyne!” þe fadyr þane strynth cane tyne. In swonyng þane he fel flat brad, fore þe gret Ioy þat he had; &amp; his sonnis one hyme cane fal, &amp; kyssit hyme, &amp; dred with-all þat he þe lyf suld halely tyne. bot he recouerit in hy, &amp; gat one fet, &amp; speryt all hou þame betyd [had] gret &amp; smal. þane sat þai spel one hend, &amp; tald hale þat awenture to þat alde. sone come his wyf, &amp; speryt þane: “quhare is my dere lord &amp; my mane?” þane as scho þus criyt &amp; gret, hyre sudanly has he met, fore Ioy, &amp; hyre in armys racht, &amp; hyre enbrasit with al his macht, as lyffaris þat had bene in-twyne, til ese þare hartis cuth nocht blyne. &amp; as þai þus to-gydyre ware, wenand þai coueryt had þare care, ane come &amp; tauld, apyenene was cumyne als &amp; aunbione, þat dere ware to faustyniane, &amp; in þe towne had Inis tane with symone magus. &amp; þane he sone passit þame to se, &amp; lewyt þe laf with petyre stil, til he suld cum agane hyme til, &amp; passit til his freyndis twa, þat eftyre his come gret Ioy can ma. na he had nocht with þame ane houre bene, quhene fra þe emperoure til antyoche was send men sere, fore [al] wechis til Inquere, &amp; þat enchanmentis cuth ma, &amp; sic folk to tak &amp; sla. þane symone magus, þat sare dred to be fundyne in þat sted, of his vysag þe lyknes In faustyniane he gert empresss, In lyknes of hyme, [sa] þat he fore syk a man suld takine be &amp; slane, fore þat his sonnis twa to sancte petyre sene cane ga. &amp; sone eftyre þis was done, he fled of þe land alsone. &amp; fawstyniane neuir-þe-les persawit nocht þe lyknes, þat at fals man, quham-of I mene, bot come a-gane, as nocht had bene. &amp; þare was nane þat hyme saw, þat fore faustyniane can hym knaw, ovtane petyre, þat na tryget mycht dyssawe, na ?et falset. faustyniane, wenand þat he with his resawit suld wel be, gud semland mad hyme hamly; &amp; þai agane dyspytuisly warnand hyme witerly but wen þat symon maguse he had ben. þane sayd he: “quhat aylis ?ou me to refuse &amp; wary now, &amp; I ?owre fadyre &amp; ?e fle me?” þane sad þai al It mycht nocht be: “fore symon magus we þe kene, þat dissawis mony men.” þane faustyniane but mare his wikit fortone regratit sare: “allace me wreche!” can he say, “me wyf &amp; barnis knew þis day, &amp; þis sammyne day refusis me! sa þat in hart I mycht nocht be glad na blith in sa mekil tyme, na esit vith þame suld be myne.” quhene þis his wyf herd, scho can rare sorowfully, &amp; rawe hyre hare, &amp; hyr barnis gret sa Increly, þat quha-sa þane had bene by, þare mekil sorow fore til se, of þame suld haf had pyte. thane, þare gret sorow til ames, petyre þame tald how It was hapnyt til hyme, &amp; þe cause quhy. þane tuk þai confort al in hy. In antyoch, ore þis befel, þis symon magus cane dwel, &amp; al þai folkis dyssawyt Il with þe fals layre he taucht þam til; fore þai ful wele wend bedene at a prophet he had bene; &amp; ay he lakyt in al thing sancte petyre &amp; his sermonyng, sayand he was ane enchantore, a wech and a trigetouyre; &amp; sa forsuth has hyme defamyt, &amp; his name to þe puple blamyt, þat þai wald ryf hyme with þar tetht; fore to gere folk ere, it is ful eth. fore-þi to faustyniane petyre one hand syk spech has tane: “for-þi þat þu art sa lyk now to symon magus, I wil þat þu til antyoch pas in hy, &amp; excuse me þare opynly of It, þat symone sad one me, fore þai sal wene wele þou art he, &amp; prech þe contrare opynly of It he sad falsly; &amp; say þat þu has falsly leyt In al, quhare-of þu me [has] wreyt; &amp; say to þame, þat, gyf euirmare of me þou prech þe contrare, þat þai in þe trew neuir fra þane, bot hald þe as a wikyt mane. &amp; in þis vyise quhen þu has done, til antyoch I sal cume sowne, &amp; þat fals fygure fra þe tak, &amp; in þi state I sal þe mak.” faustyniane passyt one sone &amp;, as petyre bad, has done; &amp; in þe mydis of þe towne þis be-gane he to sermone: “I grant til almen þat here, þat I, symon, has leyt, wykytly, [þat] callyt petyre trigetoure, dissawoure fals, ore enchanture; bot he fore al saul-heyle is send, rychtwis treutht til amend. þare-fore playnly I consale ?ow, þat in hyme al hale ?e trew; &amp; gif ?e ne do, trewis at ?e &amp; ?oure towne confundit sal be. &amp; gif It hapnys euirmare þat I cume aganis þis lare, I mones ?ow ?e trew nocht me, bot hye gere hang me one a tre.” þane throw þis sermon þat he mad, gret luf to petyre þe folk had, þat gret desowle to hym had done before. with þat come petyre sone, &amp; fore faustyniane cane pray, &amp; his dyffourmyng put away. þane al þe folk of þat cite of petyreis come ful glad can be, &amp; with ful gret honoure hyme met, &amp; als in byschapis set hym sat, &amp; askit pardone of þe syne, þat before þai did hyme In. &amp; al þat euire ware sek ore sare, til hyme ware brocht in þat sythtware; &amp; be his prayere gret &amp; smal of þare seknes ware waryst al. þane be his lare in dais tene of weman, barnis, &amp; of mene twelf thousand wane he þar &amp; mare, to godis baptysme gert þam care. thane, quhene þis [symon] magus herd how with sancte petir þe puple ferd, ydyr he come, &amp; sad þame al: “I haf ferly quhow þis ma fal, þat ?e haf lewyt hale myn lare quhare-in ?e sa parfyt ware, &amp; now resawis vith honoure petir, þat fals trygetoure, &amp; namely sene I fore-bad ?ou, til hyme, ore to his lare to trew.” þane answert al þat þare was, &amp; sad til hyme in gret wodnes: “þu art a wondir bysnyng beste til ws al, mast and leste, for thre dais passit are nocht sene þu sad [þat] þe forthocht a-gane hyme þat þu had done, &amp; now perwert ws wald sa sone, &amp; as þu presis þe with-al fra oure saule-heile to gere ws fal!” with þat al schot sone one hyme, þat was þare, mare &amp; myne, &amp; huntyt hym owt of þare towne with slandyre &amp; confusione; &amp; [sa] þe traytoure, I of tel, In-to þe gyrne he mad, syne fel. off þis matere now no mare I tel, bot to þe story twrne I sel of sancte clement, quhame-[of] here to tret [I] tuk myn matere. fra þine to petyre þis clement, til in his lyf he was present, empleysit wele in godis serwice In althing, at al dewise. þat, fra he had to rome regresse, &amp; wyst þe tyme cumyne was, þat he suld thole fore cristis sak, clement his successoure can mak, fore to gowerne haly kyrk, &amp; in to godis corne to wyrk. þane eftyre sancte peteris ded, clement wysly tuk rede, þat he wald nocht next petir be, na be ony way consent wald he, þat Ihesu cristis patronag succed suld be harytage, na ony pape suld of his wil mak ony man succed hyme til. þare-fore to lyne fyrst sted gaf he, &amp; to clet syne, pape to be. bot opunyonys ware sere, quhethyr þire twa papis were, or þe papis sted-haldande; bot I dare nane of þame warand. bot ?et ware þai worth bath nocht-þan to be wrytine with haly mene. bot eftyr þir twa war dede, clement succedit in peteris sted; fore Iow, saria?ine, &amp; cristine man In þare degre lufit hyme þane. &amp; of þe regionis ilkane þe powre men gert he wryt be nam; fore he tholit nane subiet be mad to beg, þat baptysme takine had, sayand, vnsemly ware to se cristine man begare to be. syne throw hyme þe wale has tan a cusing of domycyane, þe emperoure. and [of] syssine þe wyf he conuertyt syne, to name þat het theodora, &amp; to be chaste gert purpos ta. eftyre þis in gud entent, scho ?ed to kyrk with sancte clement; &amp; hyre husband, to wit quhat scho and he þare wald do, ?ed eftyre þame al priwaly, þat þai dyd þare til aspy. dewotly þane cane clement pray fore þe strinthing of cristine fa. sysinus þane, at aspyit þam had, bath blynd &amp; defe sone was mad, &amp; til his men sad priwely: “hafis me of þis howss in hy!” oure al þe kyrk þai caryt hym, bot of It furth þai cuth nocht wyne, na fynd of It mycht þai na dure. &amp; as his wyf saw þai sa fure, &amp; seand þame wil mare &amp; mare, sare rewit scho þare fare, &amp; askyt a man quhat þat mycht be. &amp; til hyre sowne þis answert he: “oure lord, ?arnand to here &amp; se þat til hyme nocht lelful suld be, now bath def &amp; blynd is he mad.” dewot prayer to god þane mad, þat he mycht [mycht] haf þine to ga. &amp; as scho had hyr prayere mad, scho bad haf hyme furth but bad. &amp; sa but lettinge haf þai done. &amp; scho til clement tald alsone, how til hyre lord falline was, throw hyre prayere &amp; purchas. eftyr hyme þai passit, &amp; fand hyme in his house defe lyand. þane clement mad fore hym prayng, til he gat sycht and heryng, &amp; saw clement by his wyf stand. þare-for of wit he ?ed nere hand, &amp; wend [þat] he begabbit had bene be wesch-crafte; &amp; þane in teyne he bad men ga [&amp;] bynd clement, to reweng hyme in entent, trewand hyme with his wyf mysdo. &amp; þe men hyme went þan to, &amp;, wenand [þat] þai clement band, band stokis &amp; stanis [þat] þai fand, venand to clement to do pyne; &amp; in þe sammyne wyse dyd syssine. þane sad clement: “fore-þi þat þu stokis &amp; stanis honouris now, wenand þat þ[a]i godis are, þis art þu schent, &amp; sal be mare.” bot syssyne, trewand nocht-þe-les þat clement rychtfast bundyn was, sad: “wech, now sal I gare sla þe.” bot til hyme non answert he; bot ?ed furth, and theodora bad þat scho suld prayere ma to god, to gyf hyre man sum grace, þat was sa fast in feyndis lase. þane sancte clement fast held his way, &amp; þe gud wyf sone can pray. til hir petir sad þane: “woman, thru þe þi husband sal sawit be.” &amp; as þis prayere was done, eftyre his wyf syssine send sone, &amp; prayt hyre send fore clement, fore one hyme he had wrang ment, “folowande ?ow to þe kyrke quhare ?e cane godis varkis wyrk, ?arnand þare til here and se þat vnleful was to me; fore-þi I thole þis punysing In my sicht &amp; in myn heryng. &amp; I to clement mysded als thru hope I had in godis fals, &amp; sic mystreutht I here forsak, &amp; with ?oure god wil sauchtnyng mak, sa þat clement, throw helpe of þe, to god prayere wald mak for me.” his wyf [þat] of þis was rycht blyth, eftyre clement send ful swyth. þane come he, &amp; fand sissi[ne] gretand for his synnis &amp; repentand. þane in þe treutht sa he hym taucht, at baptysme rycht sone he lacht; &amp; be ensampil of hyme but wene hofyne ware thre hundir &amp; thretene. be þis syssyne, þat was mychty, mony ensaumpil tuk in hy, &amp; baptyme tuk in gud entent, be þe preching of sancte clement. of þare halorbis þe mastir-man gret Inwy had here-þat þane, &amp; mony of þame mowit to say, þat clement Il man had ben ay, &amp; cause mad fore-quhy þat he aucht exylyt or dede be, ore oþire-wyse punyst sare. &amp; vthyre sad þe contrare, þat profyt he dyd to Ilkane, &amp; nane in Il has hym ouretane; fore to dum he gef spekyng, &amp; to def þe herynge, &amp; til al seke and sare he gaf hele, quhat þai ware. the prefet mamertyne clement before gert bryng, &amp; with gret schoyre fandyt to gere hyme sacryfy to fals godis. bot he in hy sad: “leware [war] to me þat þu wald þe &amp; to resone bow; for, þocht þat hundis one ws bark &amp; of þare tetht lef in ws mark, þai ma nocht lat ws for to be ?et resonabile men parde.” mamertyne þane lettris wrat to trajane emperoure; &amp; fut-het he wrat agane, &amp; bad þat he suld sacrify, or ellis fouryd be oure þe se in til exile next tresone in a mykil Ile. &amp; quhene þe lettris cumyne ware to þe prefet, he had sic care þat he fast gret with pure pyte. þane to sancte clement þus sad he: “þi god, to quham þu treutht has, helpe þe in exile quhare þu gais.” þe prefet þane gert ordand hyme a schype, &amp; al gert lay þare-In at nedyt hyme; &amp; mony þene with hyme went of relygiouse men, &amp; of secularis alswa In exile with hyme fel cane ga. to þat Ile as þai cummyne ware, þai fand twenty thousand men &amp; mare cristyne, þat in pyne lang quhile had leyd þare lyf In þat exile, &amp; til heu maubre deputyt ware, &amp;, quhene þai saw clement, gret sare. &amp; þane to solace þame sad he: “It is nocht fore þe cert of me þat god has [send] me til ?ow here of ?oure crone to be parthenere.” bot ymang vthyre paynis sere þat þai haf tholyt þat are here, þe maste grewand of ony ane Is þat þai had vatir nane bot þat þai brocht þine sex myle, fra þai come in þat exile. to þame þan sad he swetly: “pray we to god dewotly þat til his confessoure he send vatyr, oure mystere til amend; as he be moyses gert be tane far vatyr one þe hard stane, rycht sa til ws his mycht he kyth, þat of his frendschipe we be blyth.” to god his prayere cane he ?eld, &amp; one Ilke syd hyme behelde, In hope of sik nede til haf bute, &amp; saw a lame hald vpe þe fute, &amp; kend the byschape til þe place, quhare þe watyre sowne wonnyn vas. bot þat lame, þat he þare can se, was criste, þat nane mycht se bot he. þane to þat place went he in hy, &amp; bad þame þat stud hyme by: “In þis sted ?e delfe in haste In name of the haly gaste!” bot one þat place mycht nane of þame hyt, wald þai neuir sa fayne. þane hyme-self tuk a lome, and smat, &amp; fand quhare þe erde was wat In þe place quhare þe lame stud. þane delfyt þai one with blyth mud, &amp; mad a wele, þat to þis day of rycht gud watyre rynnis ay. þane of þis byscape sic name ran, þat til hyme gaderyt mony mane, sa þat one a day be hyme ware baptyst thre hundir mene &amp; mare; &amp; templis of þare ydolis all þai dystroyt, gret &amp; small, thru al [þe] cunctre, fere and nere, &amp; sa he wrocht þat in a ?ere, of kyrkis sexty and fyftene ware mad, of fare work &amp; clene. traiane, þe emperoure, þat herd how clement with the puple ferd, &amp; þar-of sik tale cane heyre, þat he ane erle send fore to spere. þe quhilk, quhen he come in þat ile, &amp; dwelt þare a lytil quhyle, &amp; be examinacione fand þat al ware redy bowne martirdome erare to tak þane cristine treutht to forsak, þe erle þane had sic pyte of sa gret a comunyte, þat he to multytud gaf stede, &amp; demyt sancte clement to dede. þane ane ankyre rycht hewy he gert bynd til his hals in hy, &amp; gert [hyme] roy in þe exile furth one vatyr sex myle, &amp; drownyt hyme fore na vthyre sak bot þat cristine men suld nocht mak cors-sancte of hyme, na honoure do, na ?et sepulture gyf hyme to. þane al þe multytud cane stand, behaldand þis, apone the land, bot craft phebus &amp; cornely, þat prayt þe puple Increly þat þai wald but ony delay til Ihesu crist al hartly pray, for his grace to lat þame se quhare clement lay in the se. &amp; quhene þai has þis prayere mad, þe sey obeyt but abad thre myle of space &amp; wele mare. þane folowyt þai furth one þare, &amp; fand a kyrk in-to þe sand of marmore mad be angel hand, &amp; in a tow[m]e fand his body, &amp; þe ankyre lyand hyme by. þane lowit þai god of his mycht, þat fore his martyre sa had dycht. schowit was þane til his printese, þe Ilke ?ere þe sammyn wyse. þe se It-self suld It with-draw, &amp; þat relyk til al men schaw In þe tyme of his passione til al of gud deuocione, &amp; gyf þame dry gat da[i]s sewine, In honoure of god of hewine; to quhame wyrschipe &amp; honoure be, sais al Amen, parcheryte. men suld lof god, þat þis vald wirk, to strinth þe treutht of haly kyrk, &amp; als [with] god lowe hyme trewly, þat to serwe god was sa worthy, &amp; mad sic cause to god that he bath quhyk &amp; dede suld honouryt be. &amp; ?et, thocht he was worthy, til he was quyk, &amp; sa haly, þat god fore hyme wrocht merwalis sere, þat ware lang to rekine here. fore-þi of þame no mare I tel, bot a ferly þat befel of hyme in-to þat ilke sted, quhare traiane gert do hym to ded. of hyme in þe solempnyte, quhen þe pupule come to se his fertyre, &amp; til hyme pray, quhene þe se havit was away, a woman come ymang þe lafe, &amp; in hyre hand a lytil knafe; &amp; til þe serwice was complet, scho lad þe lytil barne to slepe. &amp; quhene þe seruice was al done, þe se be-gane to rut þane sone &amp; fore to folow sudanly. þane remowit þai in hy. &amp; þane þe woman ymang þe laf slepand þare fore-?et þe knaf. &amp; þane eftyre scho hyre [be]-thocht þat hyre barne scho had nocht; þane criyt scho with dolful stevyn, &amp; raryt vpe agane þe hewine, &amp; vpe &amp; done rane one þe sand, with hyre nefis hyre-self betand, sekand oure-al gyf It hapnyt se hyr sonnis cors vpe castine be. &amp; quhene hyre trawale in to vane scho tynt, &amp; tholyt mykil pane, þare mycht na wyf haf sorow mare. neuir-þe-les hame can scho fare, &amp; þat ?ere in a gret payne oure-draw, til þe tyme com agane. þane but bad one þe fest-day scho was þe fyrst [þat] tuk þe way, &amp; in þe kirk scho was formest, &amp; knelyt before þe towme in hast, &amp; bad hyre prayere dewotly. &amp; eftyre þat scho lukit hyre by, &amp; saw hyre barne ly rycht þare, quhare to slepe scho lad it are. [þane sped scho hyre to þat sted, wenande wele þat it ware ded, &amp; it in armys hynt alsone, to do as suld with ded be done. bot as scho hynt it sa rudly, owt of þe slepe it wok in hy but wepe ore wa, al hale &amp; fere. þane speryt scho how al þe ?ere he had lyfit &amp; quhat hyme thocht. þane sad he þat he wist nocht, bot þat hyme thocht but wene þat slepand þare ay had he bene, na quhethyre a ?ere hale ore a day was by-passit, he cuth nocht say. þane al þe folk þare present fast lowit god &amp; sancte clement, &amp; worschipe euire and ay, &amp; mad gret fest one his day, as ?et ws byrd wel al to do, þis merakil quhene we tent ta to. bot eftyr þe processe of tyme, þat myrakil cane cesss, of with-drawyne of þe se. &amp; þare-of dubyl cause ma be: ane ma be manis syne, þat makis god &amp; mane to twyne; for þai þat in þat Ile cane dwel myskennyt god, &amp; in syne fel; quhare-fore þat þai vnworthy (w)are sic [benyfice] to bruk forthyrmare. &amp; vthyre cause we wrytine fynd mycht be of se withdrawyne kend, þat þe sarra[?anis] in þe tyme of þe fel emperoure martyne, In dyspyt of þe cristine fay, come eftyre quhare þe cors-[sancte] lay, &amp; þat fare kyrk dystroyt al. &amp; ?et mycht þat hapyne to fal, fore þe cause of synnis wile of þame þat dwelt in to þat Ile; fore, as byschape leo sais ws, þare come ane callit philophus til þat towne, þat had þat to name In-to þat ile georgryame, vith his clerkis &amp; pepule fel, for to sek þe relykis lele, &amp; wakit &amp; prayit sa lang, þat þai fand quhare þat relikis lay, &amp; tuk þe body &amp; it brocht to sey sone, &amp; þai for-?et nocht þe ankyris, quhare-with þat he before was castine in þe see. &amp; syne to rome has þame brocht wit[h] al þe Ioy þat þai mocht; &amp; þare in honour can þame lay, quhare god dois myraclis Ilke day, &amp; þare dewot folk þat ar leile of-tymys getis dowbyl hele, In sawle &amp; body, gyf þat þai In clene lyf wil hyme pray.] XXII.—LAURENTIUS. Lawrent vele þe name has tane of a fare tre callit lawrane, þat wyntyre &amp; somir ay is grene, &amp; gud flowr has &amp; clene; quhare-of mene wont war to mak I[n] ald tyme cronis for þe sak of victory þat gudmen wane, &amp; for to crowne þame þar-with þane. &amp; alsa mychtty wertuise thre ar contenyt in þis tre. In þe fyrst, it brakis þe stane, þat man in bledyr ore nere has tane; &amp; in it als is gud helpying to þame þat hurt are in heryng; alsa it has vertu &amp; maucht fore to resyst a-gane fyre-slacht. for-þi ser[u]yt it wel to be sancte laurence cronyt with þis tre, fore he oure-come wel decyum &amp; his tormentis, al &amp; sume; &amp; of mystroward mony ane he brak þe hartis hard as stane; &amp; he gaf spiritual heryng to gere men cnaw hewynly thing; &amp; he covryt &amp; mad defence a-gane wykit men &amp; þare sentence. &amp; þare-fore me think wel his name quhare þe emperoure cane ly, &amp; weryt hyme quhare he lay, &amp; syne slepandly stal away, &amp; on þe morne sic sorow mad as na wyt þare-of he had had. þane al þe emperouris mene be foce &amp; prayere wane he þane, &amp; come to rome but abad, &amp; emperoure þare-of was mad. &amp; quhene þis ?ong philipe herde quhow decius with his fadyre ferd, In gret besynes &amp; cure, he tuk his fadir gret tresoure, &amp; to sancte syxt þane tacht [he] It, &amp; to sancte laurens, fore þare wyt, to gyf to pure &amp; haly kyrk, fore he wyst þai wald lely wyrk, &amp; fled a-way, fore dowt þat he, as was his fadyre, slane suld be. þis decius [be]-thocht hyme þane þat he had as a wykyt mane Mwrth[r]yst his lord, [for]-þi fand he enchesone quhy þat suld be, In case þat he persawyt ware. fore-þi al cristine mene wyd-quhare Felloun[l]y he put to payne, fore mene suld wene he had nocht slane his lord in tresone, but fore-thi þat he delt mare with ydolatry. fore-þi mare felly be fare he punyst cristine &amp; þe ware. &amp; thru his persecucione mony thowsand cristine fel done, &amp; martirdome fore criste has tane; ymang þe quhilkis þis philp [w]as ane. syne gert he spere with gret cure eftyre his lordis fyrst tresoure. thane was syxt til hym brocht, a[s] mane þat mykil mys had wrocht, &amp; fore ydolatrie he was &amp; honouryt crist, &amp; neuire-þe-les he tane had halely þe tresoure, quhare-eftyre socht þe emperoure. &amp; bad þe emperoure al-sone þat in presone he suld be done,] til he for turment crist forsuke, &amp; gaf þe tresoure þat he tuk. &amp; quhene þai hyme to presone had, sancte laurence folowyt but abad, &amp; criyt: “fadyr, quhare gais þu bot minsteris? fore neuire to now was þu bot seruandis wont to mak sacrifice fore godis sak. ore quhat haf I dysplesyt þe, þat suld þu sacrify but me? or has þu fundine ellis þat I It to do be wnworthy, þat þu before lepnyt to me, of godis burd þe priwete?” þane sancte syxt cane til hym say: “Wenis þu I lef þe? na, dere sone, nay; bot fere mare martyre mon þu tak þane I sal tak, fore crystis sak. fore of me þe curse is sowne, fore I ame ald &amp; feble, done; bot, fore þu ?ung man is &amp; wicht, þe fere mare trawale is þe hycht, &amp; fere mare Ioyful wictorag þu sal resawe syne to þi wag; &amp; quhene dais are gane thre, In gret payne þu sal folow me.” þane taucht he hyme þe tresowre al hale, þat I spak of before, &amp; bad he suld it halely spend to powre folk, þame til amend, &amp; in þe oyse of haly kyrk, quhare men ware besy in It to wyrk. sancte laurens þane nycht &amp; day poure men to get presyt ay, &amp; to þame departyng mad, as þai þat mast myster had. fore-þi of hyme now wrytyn is In haly kyrk sic wordis as þis, “departyt he, &amp; to powre men gaf, his rychtnes was oure þe laf.” þe prefet þane, valaryane, þe byschope sixt sone has tane, &amp; to þe gret tempil hyme lede of marce, offerande to mak in þat sted, or ellis his hed of to be strikine. &amp; as sancte laurens þis has vittine, he criyt one hyme, þat al mycht here: “lewe me nocht here, my fadyre dere, fore, as þu bad, I spendyt hafe nere al þe tresoure, þat þu me gafe.” þane tuk þai þe byschope in hy, &amp;, fore he wald nocht sacryfy to marce, þai strak his nek in twa. &amp; syne knychtis cane laurens ta, &amp; hyme betacht to partone. þane was þare a mychtty tribowne, þe quhilk of hyme present mad to decius but abad, &amp; in gret wreth laurens has tane and bethaucht hyme to walariane, &amp; sad: “gere þu hyme sacryfy to godis, &amp; spere besyly quhare are þe hurdis, þat has he; &amp; gyf he gruchis, luk he be sone slane!” þane valeriane til ypolyt has hyme betane. &amp; ypolyt hyme franyt þane eftyre þe hurd before leile mene; ymang þe quhilkis wes a payane, þat lucillus had to name; þe quhilk sa had gret, þat he had tynt his ee &amp; mycht nocht se; to quham sad laurens: “wil þu trew in cryst &amp; be baptist now, I grant þe sicht.” þane answert he: “I trew in crist, &amp; ydolis all here I forsak bath gret and smal.” sanct laurens þane hym baptist son, &amp; he Is sicht gat but howne; &amp; one hicht [þane] cane he cry: “blissit be cryst, quham t[h]rou I, þat blynd was, se I may.” &amp; mony blynd þat hard þis say, come to presone, quhare laurence stekit was, in athenence, &amp; rycht sone þar þai þe sicht gat throu prayere to god of mycht. Ipolit, seand þis ferly, to laurens sad þane in hy: “of haly kyrk schew to me þe tresoure, quhare-euire It be!” he sad: “gyf þu wil trew In criste &amp; be baptyste now, þe tresou[r]e alsone sal þu se, &amp; lestand lyf als hecht I þe.” þane sad ypolyt hyme to: “gyf, as þu sais, þu wil do, It þat þu bidis done sal be.” þane sad laurence: “here þu me, In my bydyng do al &amp; sume! fore ydolis are bot def &amp; dume, &amp; ma nocht in ony thing helpe þe. fore-þi sone þu baptyst be!” &amp; gretand he baptist is þene, &amp; of his nynten best men. valareane syne gaf bydyng til ypolit, laurence to bring. &amp; quhene þai bath com hyme before, to laurens sad he with schore: “þi fel frawardnes do away, &amp; quhare þe tresoure is, me say!” sad laurens: “?it respyt gyf me of twa days ore of thre, &amp; I sall schew þat tresoure tyt.” quod valareane til ypolyt: “I vndir þine vndirtakine ?one space hyme granttis fore to bring.” sanc[t] laurens þan in-to þat space mony begare gadryt has, halt, def, dume, &amp; blynd, &amp; all vthyre þat he mycht pure fynd, til ypolit[is] house and hyde; &amp; fra þane nocht ellis ded bot sic men socht quhare þai vare, &amp; gaf þame almon, les &amp; mare, as he saw þame nedyt til. syne come [he] eftyr to þe hil of belyn, &amp; þare fande he of cristine folkis a gret men?e, of syndry folk þare hyd; as sancte sixt bad, he did, &amp; gaf þame clething &amp; money. &amp; fra þine [he] tuk þe way til a wedouyse house be nycht, þat lele was, &amp; syrgok hycht; &amp; with hyre þare fand he þane Richt mony of crystine mene; &amp; al þare mystere he can bet, &amp; syne sat done &amp; wesch þare fete. befor hyme sat cyr[i]ak, &amp; coniuryt hyme for cristis sak his hand one hyre hed to lay, fore scho had seknes in It ay. þane his hand one hyre he layd, &amp; in ferme treutht þir wordis sad: “In þe name of god þu be waryst of þine infyrmyte.” &amp; fra þine passyt he be nycht til a stret, canarius hycht; þare, in þe house of marcessy, he fand cristine gaderit mony. þane fore pite cane he gret; syne sat done &amp; wysch þare fet, &amp; gaf þame part of þe tresoure, as he til vthyre ded before. &amp; þare fand he a man þat hicht trecentene, þat had tynt sycht; þe quhilk gretand can hyme pray þat one hyme his hand he suld lay; for he hopyt be godis mycht &amp; his prayere to gat his sicht. þane laurence handis one hym lad with tygland terys, &amp; þis sade: “Ihesu criste, of wyrgyne borne, þat sicht gaf to þe blynd borne, grant þe þi sicht.” &amp; sone þane he gat þe sicht, &amp; wele cane se. fra þine he come in-[to] a place, quhare thre &amp; sexty gaderit was. ymang þame enteryt he be nycht, &amp; fand a prest þat Iustine hicht, quham sixt, his master, ordinyt had. for-þi he kyst his fet but bad, &amp; he one hyme fel ore he stynt; þane athyre vthyre in armys hint. syne Iustine let hyme alane, &amp; laurens has a bassyne tane of vatir, &amp; wesche þe fet of all he fand þare, gret &amp; small; &amp; syne he wesche Iustinis fet, &amp; with his teris cane þam wet, &amp; requerit hyme for to pray for hyme, &amp; ?ed one his way. &amp; quhene þat thre dais ware gane, In þe palace salustiane he come, &amp; desium sittand, &amp; valerius with hyme, fand. thane decius cane til hyme say: ”laurens, þu gattis na-wise delay, bot tel now quhare þe hurdis are, þat þu has heicht [vs] to declare!” sanct laurence þane but abad al þe poure men þat hyd he had, before in ypolitis In, In-to þat place he gart cum til hyme, &amp; sad with hey voice and clere: “lo sir, to þe I half brocht here lestand tresoure þat ma nocht fal?e.” bot þat spek cuth nocht awal?e, for walaryane hyme bad in hy to [his] fals godis sacryfy, &amp; his wechcraf[t] haly fore-?et, quhare-in his treutht he halely set. þane laurens cane nyt opinly til fals godis to sacryfy. decius, nere woud, bad þat he dispol?eit of his clathis suld be, &amp; syne one his body bare with scharpe schurgis dungyn sare; &amp; syne bad lyft hyme vpe, þat he of al paynis þe kynd mycht se; with chen?eis he gert bynd hym sone. &amp; as he bad, quhene al was done, In þe tempil of Iouis sittand, he gert bryng hym, bundyne fut &amp; hand, &amp; with stafis gert hyme be beft, til na-thinge hale one hyme was left; &amp; Irne platis of fyre brynnand til his sydis syne þai band; &amp; eftyre syne with lompis of lede he gert men dyng hyme nere to ded; &amp; þar-eftyre gert hyme straucht In til framis with al þare macht, &amp; syne with schorgis dungyne be, þat gret sorow was to se. “nou ma þu, catefe, wel se þat I þe victor haf of the na of þe tresoure þat þu socht, na of þi paynis gyf I nocht.” þane decius til his men can say: “hat Irne til his sydis lay, &amp; als with stawis bet hyme wele, þat tormentis now ma he fele!” þane sayd sancte laurens dewotly: “lord Ihesu criste, haf of me mercy! fore, accusyt, I nyt þe nocht bot granttyt þe in word &amp; thocht.” In þat oure a worthy knycht to laurens sad, þat romane hycht: “a fare ?ung man be-fore þe stand I se, with a schet in hand, clengeand þi hortis þat are sare. þare-fore I pray fore godis ayre þat me þu nocht leif, bot baptyse me, fore throw þe I treu saf to be.” with þat he brocht a vatir-cane, &amp; laurens hyme baptist þane. &amp; fra decius þat wyst, he gert hed hyme for-out fryst. þat ypolyt cane gret richt sare, &amp; before al had granttyt þare, þat he had bene a cristine mane, na ware laurens þat richt þane bad he suld crist in hyme hyd, til he hyme bad, quhat-euir betyd. thane decius, fore Ire nere wod, þame commawndit a-bout hym stud, with lompes of led to dyng hym fast. bot vnourcumyne he can ay last, &amp; sad: “lord Ihesu, þat dengnit þe fore oure sawfte to mane be, fore til deliuer ws of thryldome, resawe me to þi kyn[g]dome!” In þat houre, herand decius, a voyce of hewine þan sad þus: “?et paynis are aucht þe mony.” þane decius loud cane cry: “gud mene of rome, wil ?e here quhat solace þe feyndis here to þis sacrylege makis now, þat noþir wil in godis trew na dredis ws na oure torment? wald nocht resone he ware schent?” In-to [a] frame þane bad he of now he suld extendit be, &amp; als with schorgis beft be sare. &amp; sancte laurence in þat sythtware blythly smylyt, quhare he was lad, &amp; to god sic wordis sad: “blyssit be god, fadir of Ihesu, þat sic confort has gyfine ws now, þat we na desert makis to hafe! &amp; for þi pyte I þe crafe þat þu þis grace lene to þire mene þat about standis here, ma kene þat to þame þe wil emplese þu gyfis grace, solace &amp; ese.” [quhene] decius saw, þe victory þat he mycht nocht haf anerly of laurens, bot dyspysit be; þare-fore ?et [mare] wrek hyme thocht he, &amp; gert louse hyme fra þe frame &amp; with ypolyt be send hame, til he mycht get til his entent sume manere of new torment. &amp; one þe morne is he gane, &amp; tuk with him valaryane, to chawmyre of olympyas, þat house of bathine callit was; &amp; þare before, as he thocht, gert sancte laurens til hym be brocht, syttand in stule of Iugment; &amp; þare al manere of torment he gert bryng &amp; done be layd. &amp; to sancte laurens þane he sad: “þi sorcery do now away, &amp; of þi kine to me þu say!” þane laurens answert hyme: “ame of span?e, as of kyne, &amp; in þis towne [wes] fosterit, &amp; tacht In godis lay &amp; baptysme lacht.” sayd decius: “It is nocht sa; for godis law þu wald nocht ta, fore thu na wil oure godis treu, na ?et na tormentis dredis þu.” sad he: “sik hope haf I tane of god, þat torment dred I nane.” þane decius hyme bad in hy til his godis to sacryfy, “þat we spend nocht þis nycht in þe with paynis hard.” þane answert he: “þe nycht forsuth has na merknes, bot ay schenis in clernes.” decius þane gaf new byddyng, his mouth with stanis for to ding, bot he lofyt god as mare blith. þane decius commawndyt alsyth a mykil rost-Irene to be mad, &amp; laurence bryne þare-one brad al nakyt, to he sacryfy til his fals godis þare in hy. þane sad lawrence: “of gud stewine I me offyr to god of hewine In sacrifice of swetnes; Fore contryt spryt euir ?et was to my god thankful sacrifice. bot to þine be na wyse wil I bow; fore quhethyre suld he þat makis, or is mad, honourit be? &amp; als þu wreche, vnhappy, suld wit þat mare delyt haf I In paynis, þat mare lykis me, þane met ore drink emplesþ þe.” ?et decius til hyme cane say: “Gyf þu has socht sic swet fud ay, schaw ws ma þat trewis as þu, þat þai fest ma mak with þe now!” þane sad laurens: “tyrand, parde, þu ar nocht worthy þame to se.” þane decius al fore wrak a gryt fyre sone gert mak vndir þe rost-Irne, þat brint fast, &amp; salt &amp; oyle þare-one gert cast; &amp; lourdanis mad þame al bowne with scharpe forkis, &amp; hald hym done. þane sad laurens: “now þu ma se þat þi fel fyre refreschis me, and to þe ay-lestand payne It sal mynistere, nocht to layne; fore god wat I nyt hyme nocht, accusit in word na in thocht, &amp; now one þe rost-yrne layd I ?eld hyme thank.” &amp; als he sad: “o ?e warchis vnhappy! se ?e nocht al opynly þat ?oure colis refreschis me?” &amp; þane [þai] þat þat sicht can se, ferly ware forwondryt þane, þat he gert sa rost a quyk man. þane sad laurens with gud chere: “lord Ihesu, I lowe þe here!” &amp; with þat wpe þe ene he brad and to decius he sayd: “þe rostit syd turne vpe &amp; ete, &amp; It at raw is turne &amp; het!” &amp; þis sayand thankis he ?ald to god, erand ?ong &amp; auld: “lord Ihesu, ay lowyt mot þu be, fore I ame worthy to haf entre within þe ?atis of þi blyse,” &amp; ?auld þe spryt, sayand þus. qwene þis was done, þe way has tane decius &amp; valeryane, þat red ware fore þare dedis, &amp; lewit þe cors apone þe gledis. &amp; in þe dawing of þe day ypolyt tuk þe cors away, &amp; wand It in clathis fyne, &amp; syne send word to prest Iustine, how laurens was rostit &amp; ded, &amp; quhow þat decius þe sted lewyt fore schame, &amp; valeryane. þane Iustine come, ore he fane, &amp; with [þe] helpe of ypolyt þai tuk þe cors in dule &amp; syt; &amp; to þe stret, callyt tyburcyne, þai tway It bare, ore þai wald fyne, quhare þe wedow dwelt cyryak, þat gret sorow þare-of cane mak, &amp; hyd It þare til þe nycht; in a grawe, fore it al dycht, þai hyd þe cors before þe day, &amp; syne gretand vent þar way. &amp; al þe crystine þat þare ware, fastyt þat day with hart sare, lowand god of al his lane, &amp; syne ilkane his vay is gane. laurens tholit his passione eftir crystis incarnacione twa hundir ?ere aucht &amp; fyfty, of quhame a tale here tel wil I. gregore byschape of torone sais, þat lytil tyme eftyre his days, It hapnyt þat a prest perchans was dewot to sancte laurens, thocht he wald a kyrk refresch, þat of sancte laurens halowit vas, þe quhilk sic ned had of mending, þat it was nere þe done-cummyng. he fyrst þe wal gerrit amend, &amp; þe tymyre syne he sende. &amp; ymange vthyre was a tre, quhare-of a balk mad suld be, &amp; It was schortare gret thing þane suld serue be his etlyng. quhare-of anoyt was he, for he had nane vthyr tre. þane to sancte laurens can he pray þat, as he wont was to help ay al poure þat ware in-to distres, þat [he] sa, for his halynes, wald helpe þat þat tre mycht fil þe wark as It was ordenit til. &amp; quhene he had þis prayer mad, with hope þat he in laurens had, callyt þe wrycht þane but hone, he gert mesoure þe tre sone, &amp; fand It mare be quantyte þane to þe wark nedit be. þe cuttinge þan þe prest has tane, &amp; in smal pecis, ore he fane, he smat &amp; wypyt þame in pal, &amp; as relykis held þame al. &amp; eftyre his treutht sa þai ware, for, quha twechit þat with ony sare, It was mad hale but respyt of þis martyre be meryt. sancte fortane beris to þis vitnes, sayand, In ytale, quhene he was at þe castel of boras, he saw a mane sa disesyt be of tuth-wark, þat he wald be ded erar þane sic lyf lang to leyd; syne fel swa þat eftyre was he twechit with þe forsad tre, he gat sic hele of þat sare þat he feld It neuirmare. als þe sammyne gregor tellis ws at a prest, callit sanctillus, sancte laurence lowyt &amp; honouryt mare þane ony sanctis þat in hewine ware, &amp; to byg set al his cure a kyrk, mad in honoure of þis martyr, bot lumbardis had brynt it in were, &amp; wast mad. þane gat he men of craft to wyrk &amp; to reforme þis haly kyrk. sa wantyt he bred in þat fare, quhare-of he had his hart rycht sare. þis martyre þane with incre wil he prayt helpe to send hyme til. &amp; as he stud one þis musand, he saw percase one his a hand, in his awne hoyne, þat wes nocht het, a laf quhyt as snaw be set; þe quhilk, þo It ferly fare was, It mycht nocht suffice nocht-þe-les at a met bred to be, as hyme thocht, to warmen thre. þane þe martyris mycht sik was, þat wald nocht þe wark suld cese, þat he gert þe laf dais tene serwe plentuysly til al þai mene. for-þi to god be lowyng, þat for hyme did sa ferly thing. als in þe kyrk of sancte laurens of melon hapnyt þis chance, as vincent in his c[r]oniclis sais, þar was a chelise in his days of cristole fyne &amp; sic bewte þat farare mycht na man se; þe quhilk one a hye day, quhene þe prest þe mes suld say, bot rek[l]asly he let It fall, and brak quhyt in pecis smal. þe dekine, þat was richt wa, þe smal pecis vpe cane ta, &amp; one sancte laurence altere he lad þame with drery chere, &amp; prayt sancte laurence of his grace to send hyme helpe in-to þat case. þane men mycht se gret ferly, hou þe pecis þat þare cane ly, lape to-gydyr, &amp; was farere chalyce þane before be fare. for-þi þis martyre we suld lofe, þat sa mychty warkis can prowe. I fand a myrakle, as I red of þe swet laydy þat criste fede, of a felone Iuge of dome, þat stewine was callyt &amp; dwelt in rom, &amp; gladly wald gyftis tak, &amp; fals Iugment oft mak, &amp; nocht anerly in war[l]dly thing, bot kyrkis als, &amp; spirituale thing. of sic warkis ymang þe laf falsly cane he wyne &amp; haf thre housis, þat gewine ware to vphauld sancte laurens altere, &amp; a ?ard fra sancte agnet with falset [had] he wonnyne ?et, &amp; hadine þame with violence fra haly kyrk, in fawt of fence. &amp; eftyre þat a lytil we sa hapnyt þis wrech to de, &amp; to be brocht in Iugment, quhare he na tyme had to repent, &amp; was accusyt stratly þare. &amp; sancte laurens in þat sythware come, &amp; beheld hyme with dedyngne, &amp; be þe areme can hyme stren?e [þriis] rycht sayre and Increly. with þat angnes come nere by, &amp; with hyr virginis in quantyte, bot scho wald nocht one hyme se. þe Iuge þane sic sentence gaf, þat man, þat wald tak, &amp; haf vtheris menis gud with Iniquite, with Iudas traditore suld he be. sancte preiect þan come but bad, þat þis stewine in his lyf ay had honouryt in gret specialite, quhene he did mast iniquite; &amp; he sancte laurence &amp; agnet fore stewine prayt with wordis swet, &amp; with þe helpe of oure laydy, þat þai come to þe Iug in hy, &amp; askyt grace fore his pyte, þat stewine suld nocht sa tynt be. þe Iuge þane at þe prayere of þire fowre, I spak of here, granttit þat his saule in hy suld agayne til his body fore thretty days, til þat he of his synnis mycht clengyt be. &amp; quhene þai þis grace gottine had, to stewine þane oure lady bad, þat, for til helpe haf in þat ned, he suld ilke day say þe bed. &amp; quhene þe saule was suthly cummyne agane to þe body, he fand his harme sa sare &amp; wa þat nere of wyt It gert hym ga; fore it was lyk, quha had [it] sene, brulyt in a fyre to haf bene. þane restoryt he Ilkane, þat with wrang he had tane, &amp; penance þane did werray, &amp; deyt one þe threty day, &amp; passit to god, þat bocht hyme dere. bot ay his arme was sare but were. þare-fore me think, laurence to wrath, al gud men suld be rycht layth, bot serwe hyme bath nycht &amp; day, to quhame be Ioy &amp; honoure ay. of þe emperoure als sancte henry ane vthyre tale red haf I. thane with radagunde his wyf he had lange tyme led his lyf In virginite, bath scho and he. þe feynd, þat ay wil besy be to tempt, þat þame twa had Inwy, &amp; gert hyme fal In Ialusy, venand his wyf had mysdone vith a ?unge knycht. þane but hone sic commawnment hyre he cane ma, þat for quetance scho suld ga one ane heyt yrne brynnande, as þane þe law was in þe land, þe quhilk of lynth fyftene fut had. &amp; quhene scho had hyre redy mad to pas þare-one with gud chere, hely scho sad, þat al mycht heyre: “lord Ihesu, as þu wat me of henry ?et vnwemmyt to be, &amp; of al vthyre, sa I þe pray þat I ma safly pas þis way.” þe emperoure, þat schamyt was, gaf hyre a strak a-pone þe face. þane sad a voyce til hyre ful chere, þat al þat stud by micht here: “madyne, þu dred þe na dele, fore mary þe sal helpe ful wele.” with þat þe yrne but rednes scho one ?ed, þat sa het was, but ony skathe, as one cald lede. &amp; quhene þe emperoure was ded, be-syd quhare ane herymyt lay mony feyndis hyld þare vay. his vyndow opnyt he in hy, &amp; þat þe last þat come þare-by, he speryt quhat þai men?e ware? &amp; he “a legione” sad “we are of feyndis, þat passis in hy to þe ded of cesare henry, fore to se gyf he had ocht mysdone to god in word ore thocht.” þe hermyt þane hyme coniuryt sone þat, als-a tyt as þai had done, he til hyme but mare delay suld cume, &amp; tel quhat þare did þai. &amp; he reparyt but lang taryng, sayand, þai did þare na thing; “for, quhene we wald in skale put don his ewil consawit suspicione, þat he had of his wyf but skil, &amp; al vthyre ewil dedis til, &amp; in-[to] þe tothyre skale his gud dedis ware al hale, &amp; we wend wele til haf þe mane rostyt laurence come furth þane, &amp; a gret pot with erys twa of massy gold furth he cane ta, &amp; in þat balance has he [it] done; þane ourys veyt vpe tycht sone, &amp; of þat massy pot ful tyt I brak ane ere fore þare dyspyt.” þat pot, he sad, wes a chalyce mykil &amp; fayre at [al] dewice, þat þe emperoure gert ma, þat fore þe wecht had erys twa, &amp; in a kyrk offeryt It, þat of sancte laurens was halowyt. þis hermyt send þane to spere, &amp; fand al suth but ony were, þat ded was þe emperoure þat [sammyne] day &amp; in þat houre, rycht as þe feynd sad hyme hare, &amp; of þe chalyce fand þe ere brokine þare &amp; layd by. þane gert þai þis notyfy til almene fere &amp; nere, til excyt þame &amp; til stere to þis martyre dewot to be, þat wele cane helpe quhare-euir wil he. als recordis þis gregore, quham-of I spak now before, þat quhilis his predecessoure with besynes &amp; gret cure nedlyns wald wyt quhare þe body of þis religiouse martyre cane ly, þane, þat was to þat ilke end, gyf ocht fawtyt, It til amend. &amp; as þai socht, sudandely þai fand quhare þe cors cane ly; &amp; al þat a-bout stud þare, quhethyre þai leyryt ore lawit ware, þat saw his body in þat sted, In-to fyftende days þai ware dede. þe cause cane I nocht tel of þus; bot sume men sais he crabyt Is; &amp; als mycht hapnyt wele to be, þai ware nocht worthy hyme to se. ymang al otheris als had he specialis prewylege thre: þe fyrst is, nane, bot he ane, vigil has neuire nane; þe todyre, þat wtes, as ?? se, of al vthyre martirys [ane] has he, as martyne ymange confessoris has wtes, with al hourys; þe thred is, fore he has regress In antemys, for he worthy vas for his excellent passione of marteris til haf þe crowne next sancte stewine, þat can tak martirdome for cristis sak. &amp; paule regres has þat wyse In his antemys, as resone is, for he in preching al þe laf excedyt, þat lyf cane haf. of þis martir nocht ellis I say, bot hartly til hyme I pray, owt of þis lyf þat I ma twyne but schame, det, &amp; de[d]ly syne. XXIII.—VII SLEPERIS. As we find wrytine in þe cred, gud cristine men mon trew of ned, fra ded haf tane ws al awa, we sal ryse one domys day In þe sammyne flesch we haf now. þis is þe treutht, þat we in trew, &amp; [þ]is of oure treutht is grond-wal, þocht sume fulis be with-al, þat wil trew nane bot þat þai be verray prowe here ore se may. bot sich treuth has na med þat kyndly sckil profit of ned. bot [be] oure treutht ma we treu be skil, þat god ma do quhat-euir he wil, as be a sampil I sal tel of flesche-rysing hou befel, þat mony wist be prowe of sycht, for to conferme godis mycht, in þe sewine sleparis as kid he þat borne ware in ephese. as haly wryt recordis ws, ane emperoure, callit decius, þat michty was of landis sere &amp; regnyt th[r]e moneth &amp; a ?ere, fra crist tuk flesche of oure lady twa hundir ?ere thre &amp; fyfty; to cristine men he was fel fa, &amp; but pyte gert þame sla, quhare-sa mycht þai fundyne be. sa hapnyt a tyme þat he come to þe towne of ephysy, quhare he gert byg ful richely In þe mydis of þe cite a tempil, rycht fare to se. at his dewyse quhene It was mad, he bad his badalis ga but bad, &amp; gere þe puple of þe towne one þe morne be redy bowne, &amp; come ilkane in þare degre to sacryfy lyk as he, his mawmentis til emples, thru quham he had honoure &amp; es, as he trewyt be mysknawine, þat let hyme wyt na suthtfast thing. &amp; one þe morne but delay, rycht as he bad, sa did þay &amp; gert men cum mony wyse, til ydolis to do sacryfice. &amp; cristine men þat come nocht þare, straytly gert he punyse but mare, þame manesand ded in þat place but respyt ore ony grace. In sik dout ware þe cristine men, þat in þai landis ware þene, þat na frend durst vthyre knaw, na þe fadir þe sowne, fore aw or dout It ware one þam tald cristis fereme treutht þat þai hald. the sammyne tyme in þe cite war sewine men, in þare degre In þe cuntre with þe best haldine &amp; [þe] vorthyeste, riche, ?unge, and wele tawcht, &amp; cristis treutht al had þai acht: fyrst malcus, &amp; maxymyane, Iohnne, denyse, martymyane, sarapione, &amp; constantyne; þer drew ful ewine in a lyne. þire sewine þane soroful ware, seand þe paynis &amp; þe care þay tholyt, þat wald deny til ydolis to sacryfy. &amp; for þai walde nocht criste forsake, &amp; sacrifice til ydolys mak, &amp; for þai dred fore ded be kyd, In til a house þai þame hyd, quhare þai liffyt in fastinge deuotly, &amp; in prayinge. sa priwely was þis nocht done na þai ware wreyt alsone til decius, &amp; til hyme brocht. &amp; til peruert þame sone his thocht wes, &amp; in mony wyse to gere þame mak foule sacrifice. &amp; quhene þai wald bow na way til hyme, fore ocht he do may, he thocht þat he wald spare to þame a lytil forthyrmare, In hope þat he suld bow þare wil, &amp; gere þame trew his godis til; &amp; for þat he was fare to fare of þe cyte vthyre-quhare, he gaf þame respyt, til þat he come agane til þe cite. &amp; als sone as he was gane, þe sewine al þare gudis has tane &amp; sald, &amp; gafe largely til al þat pouere ware &amp; nedly. syne of consent &amp; of a wil þai passyt nere by til a hil of celyone, &amp; rest has tane In a hol cowe vndir a stane, to byd þare priwely, til þe wodnes ware gane by, þat decius in cristine mene ful fellely ?et oysyt þene. &amp; as þai thocht, sa þai dyd, &amp; þare lang tyme ware hyd. &amp; of þare folowis ilke day, to by þare met, ane send þay, In begaris wed, þat he mycht sa vnkennyt wel cume &amp; ga. quhene decius a-gane was cummyne, þe sewine fane he wald haf nomyne, to stren?e þame to sacryfy, &amp; fore þat cause gert þame espy. þane malchus, ane of þaim, was þare, to by þare met, in þe sychtware, &amp; þat aspyit, &amp; was agaste, &amp; til his folowys sped hyme fast, &amp; tald þame fra tope to ta quhow decius þame socht to sla. sary ware þai þane ilkane. bot malchus furth þe met has tane, &amp; layd to þame, &amp; þai cane ete, to ma þame stark, confort to get to þat end, &amp; in entent þat starklyare to thole þe torment. &amp; eftyre met spek held þai of cryst, &amp; til hyme cane pray, &amp; fel one slepe sudanedly. &amp; one þe morne wele ayrly sir decius þame fast has socht, &amp; teyne was, [quhen] he fand þam nocht. &amp; sowne [þan] was tald hyme til þat þai ware sculkand in þe hil of chelyone, &amp; quhou þat þai to pouer had gefine þare gud a-way, &amp; cristine treutht wald nocht forsak. þane al þare kine he gert tak, &amp; sad þai suld de but mare bot þai tald hyme quhare þai ware. þane set þai al þare payne to sawfe þame-selfe, to be nocht slane. þai sad: “of þame we wat nocht, na of þare ded na of þare thocht, bot at we here syndry say þat þai haf put þare gud a-way, &amp; gewine It to pouer, &amp; gane, quhare-to, wyt haf we nane.” ?et cesare sa warly wrocht, &amp; þai sewine sa slely socht, &amp; has gotine witting quhare þai ware. þane thocht he þai suld nomare cristis treutht mantene na wyse, na let mene to mak sacrifice. þane til his mene cane he byd, þat þai suld ga quhare þai þaim hyd, &amp; þe cawe mowth stope, sa þat þai suld neuire fra þine come away, bot for hungyre de wrechly. &amp; his byding þai did in hy, &amp; of þe cawe þe mouth of stane stopyt wele, or þai fane. &amp; þis has sene theodorus, þat cristine ware, &amp; raphynus, quhou playnely þat he had wrocht with þai sewine men þat he had socht, &amp; wrat þar gestis in-to led, &amp; priwely þane in þat sted layd It ymang þe stanis gret, In hope þat cristine suld It get. and fra deid was decius, þe fellone tyrand þat wrocht þus, &amp; his Il generacione, &amp; als al þat successione, &amp; runnyne was of tyme but were, th[r]e hundir sewinty &amp; sewine ?ere, &amp; þe threty-tyd ?ere ewinely of theod[o]sis seygnery, þat was mast cristine emperoure, þat was ?et one to þat oure, ful fele mene held þat herysy, rysing of flesch þat can deny. bot þai þat ware gud cristine men, ful gret disputacione hald þan to confond þis gret errore. &amp; namely þis gud emperoure sa sorowful was fore þis strife, þat he in sorow led his lyf, sytand in askis &amp; gled in hare, putand a-way purpure &amp; chare, with wak fud, gretand ay with mekil wa to god cane pray, þat noyus stryfe til debat, &amp; to schaw hyme þe suthfast get. þane god, þat is al merciful, &amp; confortis þame al soroful, &amp; helpis þame fra wa to wine, þat þare ferme hope wil set hym In, to þis emperoure cane se, thru his inborne gret pyte, &amp; eftyr ded of flesch-rysing scheu hyme suthfast taknying In-to þire sewine, I spak of are, as I sal tel ?ou forthyrmare. god steryt þe hart of a burches, In ephysy þat dwelland was, a house to byg in-[to] þat hil, þat gaynand ware his hyrdis til. &amp; as he thocht, sa has he done. &amp; quereouris gadryt sone stanis to wyne. &amp; tid þat þai begane til hew quhare þire men lay, &amp; of þe cawe þe entre fand, &amp; syne al opine let It stand. þire sewine men, þat I of mene, þat in þe cawe sa lang had bene, ras vpe, as It was godis wil, Ilkane vthyre spekand til; &amp; quhene þai saw þe dais lycht, wend þai had slepyt bot a nycht, &amp; fel þane In þe new carpyng of þe gret noy and pyne, þat, as þai wend, fore-owt more þai tholit one þe day before; &amp; at malchus of new can frane, gyf cesare thocht þame to payne. sad he: “?ystrewine wele lat, gyf ?e think one, I tald how-gat he thocht to put ws to torment bot gyf we wil to hyme consent.” maxymyanus sad þane hyme to: “god wat þat we wil nocht [sa] do.” Ilkane vthyre þane confourt mad In cryst, as þai gud cause had, &amp; bad malchus he suld hyme taile, &amp; pas to þe towne fore vitale, mare plentuisly be ony way þane he did ?istirday; &amp; þai bad [þat] he suld spere quhat cesare did, &amp; lat þame here. fywe schilling þane has he tane, &amp; one to þe towne Is he gane. bot ferly gret wondir had he, þe gret stanis quhen he cane se, þat þe mouthe lyand of þe cawe. þat gert hyme fast muse &amp; gowe. ?et þane lytil he rocht, for vthyr ways was set his thocht. þane to þe ?et of þe cite, with gret redure, approchit he, &amp; lukit vpe &amp; saw alsone ane ymag of þe cors þare done. &amp; wenand þat he had gane wil, ane vthyre ?et þane ?ed he til, &amp; lukyt vpe, &amp; saw þare þe sammyne takine he saw yare. þat he had wil gane hafand dout, [he] passit al þe tow[n]e abowt, &amp; þe sammyne takine al-way fand abeoufe þe ?ettis ay stannand. þane ferlyt he, &amp; wald nocht ryst til he agane come to þe fyrst, &amp; vmbethocht hyme ay betwene þat he in til a dreme had bene. bot at þe last he sanyt hyme, &amp; confort tuk, &amp; entryt In, &amp; kist his hud done oure his face, &amp; held furth one to þe place, quhare þai set þat þe bred can sel, &amp; herd þaim mony talis tel of Ihesu crist, &amp; of oure cred, &amp; of decius, but ony dred. þane was he wondryt al, fra he hard gret &amp; smal spek þane of criste sa opinly, &amp; ?ystyre-day was nan hardy, þat anys he durst nemmyn þat nam, of decius for dout of blame. þane sad malchus: “gret ferly haf I gyf þat þis be ephesy, bot erare ane vthyre cite, bygyt quhare It was wont to be.” ful archtly þane with heldand hed he speryt þat þame þat sal[d] þe bred, quhat was þe name of þat cite. sad þai: “It is callyt ephysy.” ?et þane he thocht he had gane wil, &amp; thocht to turne his falouys til, &amp; tel þame of þis gret ferly; &amp; nocht-þane [he] ?ed bred to by. of his purse he tuk money, þe quhilk quhen þai saw, þai can say: “þis man has fundine sum-kine hurd.” &amp; of þis sowne sprang þe word, &amp; malchus has sowne persawing þat þai of hyme had spekine. þane decium sare cane he dred, wenand til hyme þai suld hyme led; fore-þi he prayt þame þat þai wald tak þe bred &amp; þe monay, &amp; lat hyme frely pase his gat but tarying or debat. bot euire trewyt þai þat he wist quhare sume tresoure hid suld be. thane one hyme þai handis layd, &amp; til hyme syne þis þai sad: “be lawty þu telis ws now quhene þu art, &amp; quhare þat þu has stowine þis tresoure ore reft, þat sume emperoure has here left, &amp; we sal frendis to þe be, &amp; cosele þi dede &amp; þe.” malchus sa abaysit was &amp; wil, þat he ne wist quhat to sa þam til. &amp; quhene þai saw he cuth nocht say, þane handis one hyme can þai lay, and bundine thru þe towne þai drew hyme vpe &amp; downe. þane rane tyþandis wyd-quhare þat a ?u[n]g man fundyne wes þare, þat fele auld tresoure had fundyne, &amp; for þat cause was led &amp; bundyne. þane gadryt mony hyme to se, to quham sadly ay sad he, þat he fand neuir hurd na tresoure of king na prince na emperoure. a-bout hyme fast þan gowit he, gyf he mycht ony þane se, þat ocht teyndir ware hyme til; &amp; nane he saw. þane lykit hym Il, &amp; sad: “?istyrday in þis towne fele kine I had of renowne, &amp; þis day nane cane me kene, na I kene nane of al þire mene.” þane wondyr gret ferly had he of al þat he cane here &amp; se. þane was þe byschape cumyne þare, &amp; þe proconsul in þat sithware, &amp; gert be brocht to þame rath þis malchome &amp; þis mony bath. þane to þe kirk quhen þai hym led, fore decius ful sare he dred, wenand he had bene þare to sacrify as he dyd ayre. þe byschope &amp; þe proconsul, as þai þat sicht saw ferlyful of malchus &amp; of his mone, þai askit sone quhen was he, &amp; in quhat place he gat þe hurd. þane answert he to þat word: “In ephysy, siris, was I borne, &amp; myn eldris me beforne; &amp; þis mone my kine gaf me ?estrewine lat in þis cite.” þe byschape sais: “bryng þi kine þat þu sais dwellis þis towne In, þat þai witnes bere fore the.” bot quhen þare namis tald he, wes nane þat euire hard tel of ony of þame in red na spel. þe byschape sad: “but were þis monay is auld thre hundir ?ere, &amp; þu art ?u[n]g, &amp; sais þat þai þe It gaf ?istyrday? &amp; til oure mony It is nocht lyk,— quhas menis þu ws to beswyk? fore of It figure &amp; wryt ful wondyr auld semys of It. quhas wenis þu begylis vs al, &amp; we wyse mene þat sal nocht fal! þare-fore but mare I commavnd þe, þe suthfastnes þu tel to me! fore to paynis sal þou pas fel, þe suthfastnes til [þat] þu tel.” [t]hane malchus fel one kneis don befor þe gud mene of þe towne, &amp; þane pytuisly cane pray þat þai þe suth wald [til] hyme say: “quhare is decius, tellis me, þat cesar was in þis cite?” þe byschape sad: “myn sone dere, In þis warld is nane but were þat decius cesare is callit þis day, bot sik ane [was], we here wel say, gane syne thre hundyr ?ere.” þane sad malchus: “myn swet sone dere, abaysit I ame &amp; ferlys now, þat na man wil to me trew. fore-þi, dere sir, folouyse me, &amp; al myn falowis ?e sal se— for þocht na fath to me ?? gefe, ma fal to þame ?e wil be-lif— &amp; I sal haf ?ow þame til, quhare þai sit, in-to þe hil of chelyone, &amp; þane ma ?e trew þame, gyf ?e trew nocht me. for I wat we sewine fled away fra decius, and ?ystyrday to þis towne come he rydand lat, &amp; I fore rednes fled my gat.” þe byschape vmbethocht hyme sone, &amp; to þe proconsul sad but hone: “a vysione þis ma be; In þis ?ung man god wil we se.” þane passit þai furth but mare, with al þe puple þat was þare, &amp; malchus in þe byschopis hand. &amp; þe wryt closit in led þai fand, with twa selis selyt rycht wele of siluir fine Ilke dele, ymang þe stanis, &amp; tuk It &amp; let þe puple se þe wryt, &amp; red þame al þat was þare-In. þane ware forwonderyt mare &amp; myne. þai enteryt al þat mycht elyne, &amp; in þe cawe þai fand sewine sittand with facis mare clere þane þe floure of a rosere. þane knelyt al, seand þat sycht, &amp; lowyt god of his gret mycht. þane send þai til theodos[iu]me, þe emperoure, &amp; bad hyme cume In al þe hast þat he mocht, to se þe ferly god had wrocht In his tyme. &amp; he with þat, cled in hayre &amp; one erd sat, gat vpe, and sped hyme in al hy to þe cyte of ephysy. þane come he to þe cawe, &amp; fand þire sewine al sammyne þare sittand. þe emperoure þane fel to þe grond, &amp; Ilkane of þame in þat stownd In armys he hynt, &amp; kyssit fele syth fore Ioy: sa was he wondir blyth, &amp; sad: “I se ?ow now but wene self la?are rycht as I had sene, god rasit to lyf quhare he ded lay.” maximianus þane cane say til hyme: “trewis þat for þe god has raysit ws, to lat þe se þe thing quhare-of þu had dout, &amp; of al were to put þe owt; god has ws raysit before þe day of þe gret rysing, þat þu treu may.” quhene þis was sad, before al þat þar war, gret &amp; smal, til erde þai lad þe hedis done, as quha to slepe suld mak hym bon, &amp; ?ald þe spryt, as god wald, þat he resawit in his hauld. þe emperoure ?et fele one þame, &amp; kyssit, &amp; gret, as man fayne, &amp; lowit god þat sa mad clere þe heresy þat mene in were. þane command[it] he men to tak tresoure habundanly, &amp; mak Ilkane of þame a fertre sere, to lay þame in, as worthy vere. &amp; þat nycht apperyt þai to þe emperoure quhare he lay, In vysione, &amp; bad þat he, rycht quhare þai lay, suld lat þam be; for rycht as þai al in erde lay &amp; of erd rysine ware þai. þane bad þai þat sa suld he thole þame stil in erde to be, til god a-pone domysday þame raysit agane owt of clay. þe emperoure na mare wald do, fra þai had spokine sa hyme to, bot gert portura þare þe story of þe sanctis þat þare cane ly, þat standis ?et &amp; sal do ay In mynd of þame til domysday. &amp; sume men sais, þe emperoure gert gilt þare bare with gret cure. &amp; al þe byschapis þat takine was &amp; presonit fore suthfastnes mantenyng agane sic heresy, he gert deliueryt be in hy; &amp; resurreccione gert þane preche of al ded mene, &amp; quha þe contrar wald defend, to bryne in fyre he bad be send, &amp; ekyt wele þe cristine fay of his tyme til þe last day, &amp; now in hewine fore his gud ded gud reward has til his med. XXIV.—ALEXIS. Owhene-euir ilke cristine man of cristis treutht gyf he ocht cane, trewis þat thre statis are sere, In quhilkis almen sal apere, þat euire tuk lyf &amp; cristine-dome, be-fore god one þe day of dome: of matrimone othyre in þe stat, or contenens, as clerkis wat, or ellis of virginite, þe quhilkis mast dygne is of þe thre. þo matrimone mad god of hewine, &amp; commawndyt to be kepyt ewine, betwix oure fore-fadir &amp; his mak matrimone cane he mak, befor þat man had don syne, &amp; als þe place of welth with-In, In paradyse, þe place but pere, þare is blys &amp; Ioy but were. &amp; quhene god for ws com man, borne he was of wedyt woman; &amp; wedyng honouryt he þat tyme þat he turnyt vatyre in-to wyne. &amp; þat weding plesyt hyme, fore ensampil I may bring In þat he in weding borne was of mary, þe quene of grace. &amp; contynens als wele he lufyt, as [be] syndry ma be prowit: fyrst, be þat noble wyf anna, þat callit was prophetissa, &amp; treuly to god seruit ay in þe tempil, nycht &amp; day, foure schore of ?ere, forout sak, &amp; prophecy of god cane mak, sayand “forsuth, þis is he, thru quham þe warld sawit sal be.” of cristis byrth þe fourty day of criste þis word scho cane say, quhene his mody[r] mad hire offerand for hyme eftyr þe law of þe land. &amp; symeone, þat in wedoue-hed, þat lang tyme þat his lyf can led, þocht he blynd was of gret elde, with hartly eene ?et he beheld In tempil as þai brocht Ihesum, &amp; in armis sone hyme nom, &amp; sad: “now, lord, lat pas in pece me, þat al tyme þi serwand was, fore myne ene now has sene þe hele, þat þu [has] hicht to Israel.” of contynens mony vthyre ma ensample mene ma ta: as of margret, of scottis quene, In widoued hyre lyf led clene, &amp; of þe noble wyf alsa of rome, þat callyt was paula, eli?abet of vnguery, &amp; als þe magdelayne sancte mary, sancte petyre als, &amp; sancte germane, &amp; of vthyre sic mony ane; sume eftyre weding, sum eftir syne þai wex chast, &amp; hewine can wine. bot to god þai emples mast þat fra þe byrth lifit þam chast, as margret did, &amp; agatha, cecile, katerine, &amp; lucya; bot in oure laydy is best prowit quhou wele virginite he lufyt. for þe honoure of madyne-hed sancte Iohne þe ewangelyst, we red, slepand a-pone crystis kne was dygne his privete to se; In pathmos als þe angel brycht schawyt hyme ful sely sycht. fore in þame þat lifis chaste, makis resting þe haly gaste; for I trew þat god be with maydined &amp; with humelyte. &amp; I ?ou a tale wil tel, In rome quhylum quhou befel of a mane, þer wertuise twa parfytly had &amp; vthyre ma. In Rome a nobile mane was, eufamyan callyt, &amp; his wyf aglas; &amp; with þe emperoure mast dere he wes haldine, &amp; but pere; &amp; he thre thousand men had ay, serwand hyme bath nycht &amp; day, In clathis of silk cledine were, &amp; beltis of gold, costlyk &amp; dere. merciful was eufamyane til al þat he saw ned begane. Ilke day in his house had he of pure folk fusyt burdis thre, &amp; Ilke day þat oure of nowne to pere hyme-self wald serue but hone. &amp; his wyf was of þe sammyne wil sic godlyk werkis to fulfil. þai had na barnys þame betwene, &amp; þat gretly cane þai mene; fore-þi to god þai prayt sa ?arne, þat þat laydy consawit with barne; syne dyliuere was þat myld, thru godis helpe, of a knaf chyld, fare &amp; quhyt, as vatir fame, and had alixes to his name. &amp; fra þine in-to castyte þai lufyt furth, scho &amp; he. &amp; þat þare barne suld be na fowl, þai set hyme ayrly to þe schule, artis liberalis for-thy þat he suld cone, &amp; philosophy. &amp; fra he come to fourtene ?ere, a maydine, þat mycht be his pere, þai socht, &amp; fand of hys kyne þe emperoure house withine. þai maryt þame of gret nobillay, fore cummyne of mychty men ware þai, &amp; gret fest at þe weding mad, as þai þat warldly welthis had. bot as cummyne was þe nycht, &amp; he &amp; scho to bed was dycht, of fleschly lust he had na thocht, bot beyisit hyme how he mocht gere hyre consent to chastyte. &amp; lang sermone þare-of mad he til hyre, quhow scho suld god dred, &amp; þare-of rasawe gret med In hewine eftyre þis brukil lyf, “fore al mone de, man &amp; wyf, &amp; sic as we are fundyne here before þe Iuge we sal apere, &amp; gyf reknyne þat Iuge til of al dedis, gud &amp; Il, &amp; fore oure dedis, nocht to layne, resawe oþire Ioy or payne.” &amp; quhene he mad had lang preching, he betacht hyre his gold ryng, &amp; syne his belt he schare in-twa &amp; betaucht hyre þe hed alsa, sayand til hyre: “my leif swet, þire twa I gyf þe to kepe; fore-þi, my der, as þu lufis me, kepe þame, to god wil I þe se! &amp; here to hyme I þe betak, as my lufyt warldis mak.” qwene þis was sad, he nocht bad, bot gold in fusione he with hym had, &amp; stal away al priwely, &amp; went hyme to þe se in hy; &amp; fand a schepe redy þare to leodaciane to fare. þar-in he gat. syne passit he to edysame to þe cite, of cyrie in to þe land. þare he of chance a ymag fand of Ihesu cryst, oure lord dere, but mannis handis mad, but ware, In sandale; &amp; quhene he can luk one It, sic luferand he tuk, þat he þare dwelt in body &amp; thocht. &amp; al þe gold, he ydyre brocht, he gaf to pure, &amp; his clething he gaf fore ware in weslyng. In þat towne a kyrk was wrocht of oure laydy, &amp; ydyr he socht, &amp; in a kyrk-?ard done sat he of begerys ymang gret pleynte, &amp; Ilke day thigyt his lyf-led at þame þat passag by þare mad. &amp; quhene þat he gat ony gud mare þane nedit til his fud, he gaf It in gret hy to beggeris þat sat hyme by. &amp; lang tyme he sat þare as begare, of gud bare, In fastyng, prayng, &amp; in wak, pynand hyme-self fore godis sak. now lef we hyme in begyng, &amp; of his fadir spek sume thing, þat, fra [þe] tyme his sone went fra hyme þis wyse In torment, contynualy he lifyt in wa. sa did his modyre, his wyf alsa. for-þi his fadyre, þat was mychtty, of al-kyne landis in sere party send mene to sek his barne, þat ware his ded gyf he suld tharne, &amp; bad þame fore na cost spare to sek hyme, quhare-sa-euir he ware. þane passyt þai in landis sere, sekand hyme fere &amp; nere. &amp; quhene mony of þame had socht, &amp; trawalyt fere, &amp; fand hym nocht, sa hapnyt þat part of þa come to þe towne of edissa, &amp; passit by quhare he sat. &amp; he of [þame] þare almouse gat, &amp; knew þame wel, &amp; þai hym nocht, þocht þai besyly hyme socht. þane thankit he god Increly, þat he had mad hyme sa worthy, at his awne men he mycht sa fra þame in begyng almus ta. þe seruandis al, þat furth went, fra þa na hyme fand, agane ar lent, &amp; tald how þai tynt al þare trawal, fore hyme to sek mycht nocht awale. his fadyr þane had mykil care, &amp; his modyr mykil mare; for, fra þe day he ?ed of towne, In care bed scho lay [ay] done, In mol &amp; hayre &amp; woful fude, ?ouland as half brawne wod, cryand one god ful dulfully þat scho in sik wyse ay suld ly, but confort ore Ioy, fra þine, til scho hyr sone had gottyn. þe spouse þane til his modir sad: “allace, hard werd to me is lad, þat þus has tynt myn warldis fere! neuir-þe-les, modir dere, sic lyf as ?e tak, I sal ta &amp; neuire vthyre for wel na wa.” þane scho gret, &amp; handis wrang, &amp; rayf hyre hayre, &amp; her-self dang. quhay þat saw It, &amp; pyte had nane, his [hart] was hardare þane þe stane. &amp; þane scho sad, quhat-euir befel, þat but mak ay suld scho dwel as turtur, til of hyre mak hyre hapnyt confort for to tak. and quhene alixes sewinten ?ere had dwelt in þat kirk-?ard þer, seruand god ful dewotly, ane ymag þane of oure laydy, þat in þe kyrke was honouryt ay, þis to þe sacristane cane say: “bryng in ?oure powre man þar-owt, for he is worthy for to bruk þe kynryk of al welth mast; for in hyme restis þe haly gast &amp; his prayere ful mony mendis, þat be-for god alsone ascendis.” bot ?et quhene þe sacristane be þat had persawing nane, to þat ymage prayt he, þat he þare-of mare wyse mycht be. til hyme grath takine gaf scho þane, quhare-by he suld þat mane ken, before þe dure þat sat þare-owt. &amp; for hyre þe sacristane cane lout, &amp; lowyt hyre as he wele aucht, &amp; sped hyme furth, as scho hyme taucht, &amp; brocht alixes in til hy, &amp; tald til al quhou oure laydy of þat mane mad sa gret lowyng. for-þi sone auld and ?yng honouryt hyme gretly, fra þai hard þis farly. bot he of mane lowe wald nane; for-þi he fled hyne, or he fane, be þe nycht, sa priwely, þat nane mycht wit, þat was by. bot, certis, now are fundine quhon þat in þat manere wald haf done, bot erare haf tane þe lowing for lytil cause, of auld &amp; ?yng. sa did he nocht, for þat he parfyt was in humylyte, &amp; fled wane glore for-þi but hone. &amp; to leodyce he sped hyme sone, &amp; þare a schipe he fand redy to sayle, &amp; in gat in-to hy, of tars of cecile þat was bowne. &amp; as þai saylyt, a wynd fel done, þe hawine of rome agane þare wil, disponand god, had þame til. &amp; [quhen] alixes þat cane se þat of his purpos faylit he, in hyme-self þane has he thocht þat he vnkennyt dwel mocht with his awne fadyre in til house, &amp; til nane oythire be noyus, na charg nane vthyre with his fud, his fadire had sa mykil gud. one þus purpos, quhene he was sat, his fadyre sudanely he met, fra þe p[a]lace hame gangand, with fele folk hyme folowand, þat serwyt hyme Ithandly. alixes one hyme [þan] cane cry, &amp; sad: “þu godis seruand der, me poure pylgriame, I pray þe, here, &amp; biddis þat I resawyt be In-to þi house parcheryte, &amp; with þe crummys gere me fed of þi bred, sa þi sawle haf med, &amp; as þu wald god had pyte of þi a sone, quhare-euire he be!” ?et his fadire knew hym na dele, bot his fadyre he knew rycht wele. his fadyre þane commawndit þat he til his houise sowne led suld be, &amp; til a serwand gert hyme betak to kepe hyme, for his sonnys sak, &amp; bad he suld haf met &amp; clath, &amp; þat na man did hyme lath. In his fadyre house he hym led, &amp; as poure men hyme cled &amp; fed. quhare he, forsuth, nycht &amp; day, ful Ithandly to god cane pray; &amp; his body ay torment he, þat he to god suld thankful be, thru labore hard &amp; fastyng, &amp; feble fud, &amp; als waking. bot sume þat had his lyf sene, demyt þat he a sot had bene; fore one na warldly thing he thocht, bot in god was al his thocht; fore-þi quhylum personis Il scornefully wald cum hyme til, &amp; of þe weschel þe weschyng ful oft one his hed wald fling, &amp; mykil ethine at hyme mak; bot al he tholyt fore cristis sak, &amp; neuir for ony tribulnes spak he Il es, mare ore les. &amp; quhene he sewintene ?ere his lyf [had] leyd in þat manere, al vtrely to þame vnknawine, to syb or fremmyt ore to his awine, he wyst be þe haly gast þat of his ded þe terme in hast was nere. for-þi sone askyt he at ane þat was his mast priwe, pene, Ink, and parchemyne; &amp; quhene he saw lasare, syne wrat quhou he had left his wyf, &amp; al þe procese of þe lyf, þat he had fere ore nere, quhare he was in placis sere, &amp; plyit þat bil, ore he wald leef, &amp; It closyt in his nefe. &amp; quhene þis was aldone, to god he ?ald þe gast sone, þat It resawyt worthely with angel sang and melody. &amp; one þe morne, þat sonda[y] was, at þe solempnite of þe mes In þe kyrk, a woyce can cry fra þe hewine hely, sayand þire wordis, les na mare: “cummys to me, þat trawaland are or chargyt, al! &amp; sowne sal I ?ou reward ful plentuisly.” þane al þat hard þis gret wondyre, fel to þe ?erd, þare facis vndyr;— syne eftyr þe woyce cane say: “passis &amp; sekis hyme but delay In þe house of ewfamyane!” þane to sek hyme, mony ane passit til ewfamy[a]nis hal; bot he sad þane to þame al þat It cuth nocht of hyme say. þane come he furth þat seruit hym ay, &amp; sad: “siris, It ma fall It be he, þat ?e sek all, þat I seruit sewinetene ?ere of byding of myn lord now here, þat deyt ?istirday wele late. sa wel I knew hyme, þat I wat, be pacience &amp; penance sere þat to god he suld be dere.” eufamyane þane to þe sted quhare he wes, ?ed, &amp; fand hym ded, &amp; saw his face brycht &amp; clere as [he] of hewine ane angel were, &amp; wald haf tane of his hand þe wryt, þat he þare closyt fand, bot he mocht nocht be ony way. þane passit he furth but delay to þe kyrk, quhare at þe mes bath þe emperoure &amp; þe pape wes— þe tane of þame archadius &amp; þe tothyr honorius ware callit þane—&amp; of rome wes pape Innocent. þane þire thre fut-hat ?ed til eufamyanes In with dred of god, &amp; entrit In, &amp; come to þe corse, quhare It lay, &amp; til It þus-gat cane say: “þocht we synful wnworthy be, þe gouernale ?et tane haf we of haly kyrk &amp; cristine land; þare-for we pray þe, opyne þi hand, &amp; lat ws se þat closyt wryt, &amp; It þat wrytine is in It!” þane þe pape come hyme nere-hand; &amp; he hyme tholit vnlok his hand; &amp; tuk þe wryt, &amp; he It rede be-for þame al in-[to] þat stede. &amp; quhene þat þis had hard Ilkane, sa abaysyt was eufamyane, þat for wondir in extasy he fel done, &amp; lang cane ly but strinthe ore word a gret space. bot quhene þat he ourcumine was &amp; one his sone beheld sadly, ful roydly cane he rayre &amp; cry, his clathis in ragis he rafe, his wisage als, &amp; al þe lafe, þat pyte gret was for to se— ful rewfully hyme demanyt he; &amp; sa in þat passione one his sone he ruschit done, &amp; criyt, as mane nere al wod: “ful wa is me, my dere sone gud! quhy has þu wrocht sik wa to me, þat neuir ma recoueryt be? þu has distrybulyt me but were, swet sone, þis foure &amp; threty ?ere; bot endlas sorow now haf I, ded þus to se þe ly! stafe of myne elde þu suld haf ben, my ledare &amp; my licht of ene. allace! lewe sone, þat I gat þe, to se þe sycht I one þe se! þat is my bale, but ony but, for þu na word wil to me mut. for-þi my lyf ay I mone leyde but confort to þe tyme of ded.” with þat his mene, al wald he nocht, has tane hyme &amp; away has brocht. vIth þat his modir, þat þus herd, out of wyt for wa scho ferd, as a lyones come ful thra, þat men had tane þe quhelpis fra, &amp; rawe þe clathis scho one bare, &amp; of hyr hed rawe þe hare; gowand to þe hewine sorow mad, &amp; to þe erde syne fel al brad. ?et, of hyre sowne to get sycht, scho presyt faste; bot scho ne mycht, for multytud of mene, þat þane war þare to se þat haly mane. &amp; þane sa hyly can scho rare til al þat sa thik stud þare: “fore godis sak, gewis me entre, myne awne swet sowne to se, þat I cane with my papis fede, ful ofte quhen It was lytil nede; for þat sume confort ma me do.” &amp; þat dede cors, quhen scho com to, scho rafe hyre face &amp; fel one It, as wele nere owt of wyt, &amp; sad þane with sary chere: “quhy did þu þis, my sone dere, þat of myn ene suld be þe lycht? ful butlas bale þu has me dycht, hafand, sone, na pyte of þe dyses &amp; thocht of þe In wondre, wa, &amp; panys sere, now al þire foure &amp; threty ?ere, &amp; now has gotine neuir-þe-les Il coweryng eftyre lang seknes. þu saw þi fadir &amp; me alsa lyf Ithandly in dowle &amp; wa, &amp; for þi sak ay sorowful be; &amp; til ws wald neuir schaw þe; &amp; quhene ony mys did þe til, þu tholyt with debonare wil!” þane eftyre scho fel one hyme, &amp; þat ful oft, ore scho wald blyne, &amp; kyssit hyme with drery chere, &amp; sad: “?e gud folk, þat ar here, gret, &amp; compaciens haf of me, In þis bale butlas þat yhe se! for I haf [had] þere fourtene ?ere In my house my sone so dere, &amp; quhat he was I mysknew— for-þi of my lyf I rew— his awne seruandis oft seand bufet hyme fel &amp; sare with hand. alace! quha sal now gyf me til vater Inuche to gret my fil, my sorowful chekis for to wet? for nocht but ded my balis ma bet.” vIthe þat hyre spouse com gud-spede, fast murnande, in sorouful wede, &amp; sad: “alace! þat I was borne til haf sic lyf me beforne! þat I sal be þis brocht one bere my blyse, my beld, my lef-man dere, quhame of I thocht ay to hafe solace &amp; confourte oure þe lafe, &amp; now is lewyt desolat, as waful wedow now, I wat; now is my meroure brokine smal, &amp; my gud hope tynt is all; euir my sorow groys, alace!” &amp; þai þat stud in-[to] þat place &amp; herd hyre mak sic murnyng, gret for hyr, auld &amp; ?yng. thane innocent, pape of rome, &amp; þe twa emperouris alsone þat haly cors honorabily tuk vpe, &amp; lad one bere in hy, &amp; one þare schulderis bath hym rath, þe pape &amp; þe emperoure bare bath, one to þe mydis of þe way. &amp; fra þe puple [had] hard say at þat mane was in stret brocht quhame al þe cite lang had socht, In ilke syd þai gadryt owt, to met þat sancte, In-to gret rowt. &amp; quhat sek mane þat twechit hym, his hele he gat in lith &amp; lyme; to blynd &amp; def he gaf sycht &amp; heryng, &amp; to dume men he gaf spekine, to sere halt he gaf fet, &amp; vthyr of lepyre he can bet, of ydrope &amp; of parlesy he heylyt syndry þare in hy, &amp; gafe þame wyt þat ware brawne wod; &amp; til al þat abowt hyme stud, þat mycht hyme tweche, quhat Il þai had, for-owt delay hale ware þai mad. thane þe emperoure &amp; pape but wene, þat sa ferly warkis has sene, þat haly cors bare al thre; for þai of hyme wald halowit be. þar gert þai bryng in gret quantyte gold &amp; siluire &amp; skalyt be, þat, til folk ware It gaderand, þai thru þe puple mycht be passand &amp; with þe sancte to þe kyrk wane. bot ?et þe puple lewyt nocht þane to pres, þe relyk to behald, þat sa gaf hele to ?oung &amp; auld. &amp; wittis wele, þai ware Irk or þai mycht bryng hym to þe kirk, þat in honoure halowit was of þe martir sancte bonyface, &amp; dwelt þare with þat haly thing sewine dais in-to godis lowing; &amp; þe mene-tyme sparand nocht, of gret ryches þai gert be vrocht a towme, þat fare was for þe nanys, of fyne gold &amp; precius stanys, quhare-in honoure þai cane lay þat haly cors, þe sewint day of þe moneth of Iuly. þare-of sic fleure sprang in hy, þat of balme &amp; aromatykis al It oure passit bath gret &amp; smal. &amp; he þe sewinetend kalend of August of his lyf mad end, fra-þat criste oure flesche laucht thre hundir ?ere twenty &amp; aucht. XXV.—JULIAN. Qwene þat ?unge mane I was, I trawalyt oft in sere place, sic thing in my ?uthe to lere quhare-with myn elde I mycht stere, &amp; drew me to gud mene, parde, þocht lytil þare-of be bydyne one me. þe trawalouris þane custume had, þat al day ?ed ore rad, &amp; for trawale ware wery, quhene þai come til þar herbry, &amp; namely fra þai mycht It se, quhethyr þat It ware scho ore he, hat or hud tak of ore clath, þe rycht fut of þe sterape rath, &amp; to sancte Iulyane dewotly a pater-noster say in hy, In hope þat al gud herbry suld haf, þat in sik wyse It suld crafe. sic hope in-to sancte Iulyane þe traualouris þane had tane, as mony men ?et are þat sammyne oysis here &amp; þare. bot, for þat fele, ma þane ane, haly mene are callit Iulyane, I ?arnyt to wyt quhilk was he men socht in sic necessyte, &amp; sa his story I fand al hale, as til ?ow here tel I sall. &amp; of wthyre Iulyanis sere mencione I sal mak ?ou here, &amp; als sume memor sal I ma of Iulyane apostata; for haly kyrk makis mencione als wele for Il, &amp; for resone, as of gud; for mene suld skere þat þai ware to be Il or ware, &amp; be gud ensampil se sa gud or betyr for to be. bot þis mater I lefe hale, &amp; here begyne wil I my tale. of th[i]re Iulianis sume tyme ane byschape wes of synomyn. &amp; sume mene sais þis Iulyane In ?outhed symone had to name, &amp; was mysale, bot god hyme gafe hele of body &amp; of sawle bath, &amp; syne of lyf wox sa honeste, þat criste he callyt til his fest, quhare þe magdelane forgyfnes gat of hyre synnis, mare &amp; les; &amp; eftyre þe ascencione byschape was mad of cynymone be þe apostil[is]; fore he was þane schenand in til halynes. &amp; vertuise lyf sa cane he led, þat he thre mene raisit fra ded, &amp; now with god is in-to blyse. &amp; sume mene sais þis Iuliane Is he on quhame fele cane cry, quhene þame nedis gud herbry; for crist with hyme herbry cane tak, &amp; in his house fest cane mak. ane vthyr Iulyane beforne in almayne þare was borne of nobil kine; bot his nobilnes of noble lyf ?et mare noble wes; &amp; sa al tyme desyryt he for cristis sak martir to be, þat he hyme oferyt ay to þai þat cristis folk socht for to slay. a tyrand was in þat tyme, þat fellone was, callyt crispine, þat send &amp; bad sla Iulyane, for þat he cristindome had tane. fra Iulyane persawing had þat he was socht, but abad he steryt furth vnabasitly, &amp; met þame at hyme socht in hy, þat strak of his hed in haste, &amp; [brocht] to ferole, þat he lufit maste, þat til hyme was falow dere, &amp; sad hyme: “tak ensampil here of Iulyane, þat wald nocht trew In oure godis na to þame bow, þat þu to þame sacrifice mak,” or ellis sic ded he suld tak. bot he consent wald one na wyse to mak þare godis sacrifice. ferole hewyd þane in hy þai strak of in gret felouny, &amp; mad a grawe, &amp; lad hyme in, &amp; Iulianis hewide with hyme. bot be process of tyme oure-drywine, quhene pece to haly kyrk was gewine, of vyone byschape, sancte maumert In gret besynes sek gerte ferole, &amp; fand hyme hale &amp; clene, hafand his handis twa betwene þe hed of Iuliane, his fere, vnwemmyt, al hale &amp; fere, Richt as It had þat Ilke day freschly bene lad in clay. &amp; als amang merwalis sere of þis Iulyane þat men were wont to record, at a dekine for brynnand ?arnyng gud to wyn of Iulyane kyrk þe schepe fra hyrdis refit þat þame suld kepe; &amp; þocht þe hyrdis in þe name for-bad hyme of sancte Iulyane to do sic wrang, he sad þame þan: “sancte Iulyane, þe haly mane, In til his tyme wes na glotone, na wont wes nocht to ete motone.” bot sic wykyt wordis of dyspyt In þat dekine ware wengyt tyt; for sa fel fewyre has hyme tane, þat hyme wrocht grant, ore he fane, þat Iulyane hym brynt sa faste, þat he gert vatir one hyme caste, wenand þar-with hyme to refresch; bot his body sa stinkand wes þat nane by hyme mycht be, &amp; in sic seknes syne deyt he. of þis sancte Iulyane in lowing sancte gregore tellis sic a thing. þane a housband a-gane oure lay telyt his land one sownday; &amp; he wenand best to do, þe patyl his hand clewyt to þe muldebred, quhen he suld mvk. god sic wengeance on hym tuk, for he wrocht one þe haly day, þe tre til his hand clawe ay. &amp; quhene he had twa ?ere &amp; mare askyt helpe at sanctis here &amp; þare, succure na helpe gat he nane, til he come til þus Iulyane, In quhais kyrk, quhen he mad his prayere, but a-bad he was deliueryt of þe tre, þat sa sorowful hyme mad to be. [I]wlyane als wes ane vthyre, þat had ane Iuly til his brothyre, &amp; bathe þe brethyr ware haly. &amp; in þare tyme theodosy wes emprioure, &amp; cristine fay honouryt, &amp; ekyt nycht &amp; day. til hyme þane come þere breþir twa, &amp; sic request til hyme cane ma, þat he defend þame wald of grewe, hafand of hyme speciale lewe for to dystroy þe templis al of ydolis, bathe gret &amp; smal, &amp; kyrkis mak of lyme &amp; stane dewotly in-to crystis name. þe emperoure, þat was haly, þar request granttyt þam in hy, &amp; in ekyne of þare entent þare-one gaf þame his patent, þat quha-euir ware traweland by þat sted, þai biggand, þai suld helpe þame for to do, or of þare gudis gyf þame to, &amp; þat þai vndone nocht lewyt vndir tynsal of þare hewyd. Iulyane þane &amp; his bruthyre, godis wark willand furthyre, a kyrk mad in a place ner by, þat callyt was gaudeamyny, &amp; be þe poware þat þai had, distren?eyt al þat passag mad, othyre to helpe þame to wyrk, ore gyf þar gud gef þai ware Irk. sa hapnyt in þat sythware mene with a cart forby to fare, þat wyst þai brethyre pouare had to distren?e al þat passag mad to gyf þare gud or þar trawale. for-þi þame thocht It suld awale to fynd sume esson?e for-quhy þai mycht frely pase forby; &amp; consel þane tane haf þai of þare fawlouys ane for to lay In-to þe kart, dede as he ware, &amp; sa purches by fre to fare. þane byd þai hyme stil ly þare, as lang before ded he wer, &amp; coueryt hyme with clathis clene, þat, þai sad, suld ger hyme seme; &amp; held one, til þai come nere quhare þai gud mene wyrkand ware. sancte Iulyane &amp; sancte Iuly þane one þame hely cane cry, þat wald [haf] eschapyt with sic gyl, &amp; sad: “frendis, a-bydis a quhyle, and helpis ws þis wark to do, or of ?oure gudis gyfis ws to!” &amp; answert þa lurdanys with he woyce al þat anys: “we pray ?ow thole ws pas nobly, for here a ded cors we cary, &amp; we hast [vs] hyme til haf til sume haly place, hym to grawe.” sancte Iulyane þane sad one he: “my gud brethyre, quhy lest ?ou le?” þay answert þane &amp; sad: “sir, nay; It is suth þat we say.” &amp; he sad: “eftyre ?oure suthfastnes It fal til ?ou mare &amp; les.” &amp; þai ful blyth þare get cane ga þat þai war eschapyt sa. &amp; quhene þai passyt ware away, one hyme þat in þe cart þare lay, þai callyt lowd, bot he wes stil. sa at þe last þai come hym til, &amp; put one hyme, &amp; callit be name, &amp; sad: “ryse vpe, man, for schame, &amp; helpe to sped ws in oure way!” bot stil he wes. þane cane þai say: “wil we al þis day cry, as dede þis man wil ly.” þe clathis of hyme þane haf þai tan; &amp; fand hyme ded. þan mad þai man. sic dowt þan &amp; sic hidwisnes, þat þis hard, tuk, mare &amp; les, þat na man durst lesine make to þai sanctis, for dout of wrak. [y]hete in þis stoury find we ane, þat als wes callyt Iulyane, þat fadyr &amp; modir bath sleucht, his vnwitting—þat wrocht hyme wocht. þis Iulyane wes of nobile kene, &amp; had mykil warldis wyne. &amp; hapnyt hyme in ?outhhede þat he a day til hwntis ?ede. &amp; quhene he had socht oure þe land, a gret hart &amp; fare he fand; þane Iulyane rycht besyly folouyt þis hart al anerly. &amp; sa at þe laste þat best turnyt a-gane, &amp; mad areste, &amp; sad: “quhy chasis þu me swa, wykyt man, þat þi fadir [sal] sla, &amp; als þi modir of þi hande sal de be dynt of bytande brand?” quhene þis was sad, he was sary, &amp; dred þai wordis gretumely, þat þe hart had sad hyme til. for-þi he dresyt hale his wil to lewe þe land al priwely; &amp;, as he thocht, he dyd in hy. þane one his way sone ?ed he furth in-[to] a fere cunctre, sa nane hyme knew, na he nane. fore-þi arest þare has he tane. with his seruice to wyne gud þane he thocht, sene he was manly mane. þane to þe prince of þe cunctre sone he socht; &amp; quhene þat he wyst quhare he wes &amp; with hyme met, Rycht curtasly he has hyme gret, &amp; sad: “sir, &amp; It be ?oure wil, lele seruice I wald mak ?ou til, &amp; at ?oure wil tak of ?ow fe.” þe prince sad: “welcume þu be!” &amp; hyme resawit thankfully, &amp; gret gyftis gef hyme in hy. þane þis Iulyane, þat was wicht, sa wele in palace &amp; in fycht enplesit his prince, þat he hym mad knycht—sic luf til hyme he had— &amp; gert hyme wed a ?ung lady, þat had castel and syngnory. sa þat he worth [a] mychtty mane thru gud &amp; prowes þat he wane, &amp; lang tyme led gud lyfe, &amp; gat fare barnis one his wyfe. bot his fadyre in þe mene-tyme &amp; his modir in mykil pyne lifit, fra þa þare barne tynt, fore þai cuth noþir cese na stynt to sek hyme bath fere &amp; nere. þo þai of riches mychtty were, bot þare-of na-thing þai rocht, bot al lewyt &amp; þare sone socht, waferand fra place to place, til þat It hapnyt [þame] one case to þat castel ayrly to care, þat þare sone aucht, &amp; syne his ayre. &amp; þat mornyng Iulyane was gane to þe feld hym to refres, vnhaply in þe sythware, lytil before þat þai come þare. &amp; sone þe laydy had þame sene, &amp; saw þame honest folk &amp; clene, &amp; franyt quhat þare willis ware, &amp; quhat þai socht þat tyme þare. fore scho had hard hyre husband tel al hale þe case as It befel; þame resawyt scho tendyrly, &amp;, fore þai ware ful wery, scho gert þare fet be dycht fyrste, syne lad þame in a bed to reste, &amp; bad þame slepe &amp; mery ma, for scho wald to þe chapil ga. &amp; sa scho dyd, &amp; lewyt þam, stil slepand soft at þare wil. &amp; as þis thing done was, Iulyane come fra his solas, &amp; for-wenyt to his wyf, but areste come be-lyf, trewand þane foroutyne wene þat scho in hyre bad had bene. with þat þe curtyng vpe he wauit, &amp; twa lyand has persawyt, þat he mysknew, fore þai ware hyd. þare-for gret sorow til hym tyd; for he wend It had bene sum mane, þat had his wyf defowlyt þane. for-[þi] of Ire he was sa hat, þat he al resone had for?et, &amp; in þat wodnes, ore he stynt, a scharpe swerd owt he hynt. þane fadir &amp; modir in þat sted, In his wodnes, he slew ded. &amp; as þe ded donne was, þe ?unge laydy come fra þe mes, &amp; fand hyre lord wrath wondirly. þane þe cause speryt scho in hy. bot, quhene he had hiss wyf sene, gret wondir put away his tene, &amp; sad til hyr: “I pray þe, say, quhat ware ?one twa in myn bed lay? for I trewit it had bene a fere, þu had þane me fore mare dere.” þane til hyme smyland scho sad: “þai twa, þat þare-[in] I lad, ?oure fadyre &amp; ?oure modir are, þat fare has socht ?ou with hart sare. þar-fore I beysit me til es þame in althing &amp; to ples.” fra þat he [had] hard þis tale, his wit he tynt nere for bale, &amp; in-to swonyng fele as ded; &amp; scho one hyme fel in þat sted. þane watir one þame men can caste, &amp; þai oure-come at þe last. þane has scho hyme in armis tane, &amp; sad til hyme: “my dere lemmane, quhat amowit ?ou þis to fare? tel me, &amp; na-thinge with me spare!” þane sad he: “my laydy gud, quhat wondir is þocht I be woud? In hart haf I sa mekil wa þat my-self me byrd to sla, preysand with fortone for to stryf, &amp; now has put bath ofe lyf fadir &amp; modir felloun[l]y! allace! þat euire borne wes I, for to be callit þe wykiste fra suth to north, fra est to weste, for of my ded sa cruele þe warld sal neuire cese to tel. allace! I thocht nocht fore to thryfe, with fortone, quhen I began to strife. I gaf na treutht þat It suld be suth, þe hart [had] sad til me; &amp; now fulfillyt has in dede þe thing þat I sa sare cane dred; þare-fore I lewyt kithe &amp; kyne, &amp; ?et þis wrak is falline In. þare-fore fare wele, systir swet; for with þe sal I neuire met, bot ay [sal I] nycht and day, til Ihesu criste, þat [al] mychttis may, my pennance tak, &amp; rew of me!” þane wes gret pite fore to se how his wyf hyme in armis hynt, gretand sa fast þat scho na stynt, &amp; sad til hyme: “swet lord dere, quhat, wene ?e to lewe me here? na, forsuth, It beis nocht swa, bot quhare þu gais, I sal ga, &amp; wa with þe thole als wele, as euire I tholyt welth or wele, &amp; of þi pane partenare be, as I of Ioy has bene with þe.” a new dysese þane can he tak, seand his wyf sic sorou mak, na hyre purpos he chang ne mycht noþir for prayere na for mycht. þane passyt þai furth, wauerand a gret reuire til þai fand, quhare-In fele drownyt ayre &amp; lat, for þare was noþir bryg na bat. þane he &amp; scho, þat mychtty ware of gold &amp; siluir, wald nocht spare, bot ane hospytale mad but were one þe bank of þat riuere, quhar-in al þat had nede þai herbryt wele, &amp; can þam fede; &amp; al þat wald þe vatir pas— for he mekile man &amp; stark wes— quhene þai come nycht or day, he bare þame oure but delay. &amp; with als in chastyte dewotly lifyt his wyf &amp; he. &amp; quhene þai lang had led sic lyf thankful to god, he &amp; his wyfe, It hapnyt hyme al wery In til his bed a nycht to ly, quhene sa gret falline wes þe snaw, þat nane mycht þe ?erd knaw, &amp; wele gret was þe frost with-al. about mydnycht he hard ane cal ful pytuisly one hyme be name, &amp; gretand sad: “ryse, Iulyane, &amp; oure þis watir þu bere me þat in poynt is to peryst be!” þane Iulyane na dwelling mad, bot furth he ran but a-bad, &amp; fand a ?unge barne in þat stede, þat fore cald nere wes ded; for he wes myssele &amp; sare seke, &amp; Ilke bale cane vthyre eke, þat Iulyane hyme bethocht þat he þe watir pas wald nocht with þis chyld, til he warmyt ware. for-þi sone he hynt hyme þare, &amp; to his ostel has hyme borne, &amp; mad a fyre sone hyme beforne. bot, fore na fyr he mycht mak, þe child na kyndly het cuth tak. þane for dowt þe barne suld spil, he mad a bed &amp; bare hyme til, &amp; happyt hyme ful tendirly, &amp; wele lang tyme let hyme ly. &amp; quhen cummyne wes þe day, Iulyane come quhare he lay, &amp; fand hyme ?et lyand clede, as he had lad hyme in his bede. he bad hyme Ryse, fore it wes day, gyf he had hast of his way. þe chyld semyt þan fere mare clere þane is þe sowne in myd-?ere, þat wes before al myslary &amp; gret seknes ful vgly; for of his face come a leme as It had bene a sone-beme. with þat he passit ful rath in hewine, &amp; til his hoste sad in swet stewine: “gud Iulyane, god has send me to comfort &amp; to say to þe, þat þi pennance sa thankful Is, þat he til the al hale þis myse forgyfine has quyt &amp; fre; &amp; alsa bad me sa to þe, þat þu sowne, &amp; þi folow bath, sal til hyme cum in hewine ful rath, quhare ?e sal bruk þe gret blyse, þat he [h]as grantyt til al his, &amp; namely for þu set þi wil til herbry al þat come þe til. for-þi þai at in name of the askis herbry, sal herbryit be, &amp; be wele esyt at þe lest, suppos þai haf nocht plesand fest.” þe angel þan of his sycht wanyst. &amp; he with al mycht lowyt fast god of his bounte, þat let hyme sa his angel se. sancte Iulyane þan &amp; his wyf to god led þai sa thankful lyfe, þat þare dedis sa wele can stere þe lytil tyme þat þa lif[it] here, þat one a day &amp; in ane houre þai deyt, &amp; til oure saweoure sa quemful, þat, rycht [as] þai twa has tholyt here bath wele &amp; wa, sa to-gydyre he þame brocht til his gret blyse, þat falis nocht; þe quhilk fore his debonare wil he grantyt ws al to cum til. Ande as dewot mene has delyt of gud men fore to red &amp; wryt, ensampil gud of þame to ta, of wykit mene þai suld alsa þe wykitnes here tald þam til, to restren?e þame fra Il, sic wykyt dedis for to do. for, þocht I now haf tald ?ou to of thre Iulyanis gud, of þe ferde Iulyane, as I vndirstud, I sal tel, of his wykytnes, þat fulsume til al gud-men wes. þis Iulyane wes nocht haly, bot Il &amp; ful of trechery. &amp; in þe tyme of his ?outhede in til leteratoure sa wel he sped, þat fore fals fein?et halynes In lytil tyme he monke mad wes; for he resemblyt fore to be worthy and gud; bot ?et he wykyt wolfe wes withine, &amp; heylyt in a lame-skine, sa þat fele dissawit he, sa semand gud man [for] to be. ymang vthyre wes a wyf, þat wend he ware sa gud of lyfe, as a doctore sais, þat scho thre gret poyttis brocht hyme to, fillyt of gold to þe hals, &amp; þare a-beoufe scho had layd als askis, þat gold to consele. &amp;, for scho wend [þat] he ware lele, to þat traytoure, monkis before, scho deliueryt þat tresoure, trowand he mycht be-gylyt be; for þe gold scho let hyme nocht se. bot nocht-þane be-for wytnes þe poyttis scho opnyt nocht-þe-les, &amp; let hyme se þat þare wes nocht bot askis; for sa scho thocht to ger hyme hyre gold kepe wele, &amp; of þe profyt na-thinge fele. þis monk þane þe poyttis has tane, &amp;, fra þe wyf hir way has gane, he had þame til a priwe stede, &amp;, for þai hewy ware as lede, þame to prowe þane prewit he, &amp; fand þame ful of gold al thre. þe gold til hyme þane tuk he sone, &amp; askis in þe pyt has done, &amp; coueryt, &amp; mad þame clene, as he with-In had nocht þame sene. sone eftyre had þe wyf to do with hyr gold, and come hyme to, &amp; askit hyme þe tresoure, þat scho gef hyme to kepe before. sad he þane: “deme, gladly,” &amp; þe thre poyttis brocht in hy. &amp; scho, besy for to se hyr gold, temyt þe poyttis thre; &amp; askis in þame euir-ilkane scho fand, bot gold [þare-in] was nane; &amp; askyt hyme quhare he had done hyr gold, þocht askis ware a-beone. þane sad he: “deme, ar ?e woud? lowyt be god þat gud men stud be-for, quhene ?e þe poyttis brocht, &amp; þame opnyt, &amp; saw rycht nocht in þa poyttis bot askis ware, &amp; rycht sa, deme, lo þame þare! &amp; had nane þe suth sene bot we twa, ?et wald sum men deme þat It ware, deme, as ?e tel; bot lowit be god rycht fare, þan fel þat I gudmene to witnes had!” þis þe wyf sa abaysyt he mad þat scho had noþir twng na tutht to say hyme þat he sad nocht sutht, bot held hyre stil &amp; hyre way ?ud. &amp; sa he brukyt al þe gud; for of þe gold wes witnes nane, bot of þe askis þame alane. sone eftyre þat the wey he nome with his gold, &amp; come to rome, &amp; seculare clething cane one ta, &amp; sa become apostata. &amp; with slichtis &amp; with gret gyle sa has he wrocht in lytil quhyle, &amp; with þe gold þat he þan had, þat he consule of rome wes mad; &amp; sa gouernyt þat dingnyte þat syne emperoure mad wes he. &amp; for he wes parfytly Infourmyt in-to sorcery in his ?outhed, he til hym drew al þame þat in þat craft he knew. &amp; one a day wes lefit alane, quhene his mastir to feld wes gan, &amp; in a buk of þat science red, a-gane his mastere defence. þane before hyme cane apere a multytud of fendis sere, þat blak ware &amp; ful vgly. for-þi he mad one hyme in hy a takine of þe croyce, fore dout of þame: &amp; þai sowne flaw owt. &amp; quhene his mastir come hame, þis tald hyme sow[n]e Iulyane. &amp; [he] sad hyme: “lewe sowne, in wast leris þou þis crafte: for alþir-mast þat takine þe feyndis sckiris, &amp; of þar mycht &amp; purpos merrys, for þai lewe It, &amp; doutis bath, &amp; quhene þai se It, fleys rath.” for quhy, quhen þis Iulyane of þe emperoure þe stat had tane, &amp; wist þat with sorcery he mycht nocht wyrk quhare corce ware by, &amp; þat craft hym had helpyt sa þat he wald na wa It for-ga, bot in quhat-kyne thing he had to do þe feyndis helpe he askyt þare-to. fore he wyst [þat] þai ware red for þe croice, þare-for he bad þe croice in al place to distroy, &amp; to al cristyne men to do noy, for vthyr-ways he trewyt nocht þe feyndis helpe til awale ocht, na ?eyt til obey ocht hyme til, na his purpos til fulfil. þat tyme quhene Iulyane In þe land of pers wes gane, In “fadrys lyfys” as we red, a fend he callyt til hym gudsped, &amp; bad hyme in þe west sone fare, &amp; bryng word quhou it wes þare. þis feynd þane fast one his way sped hyme furth nycht &amp; day, til [he] of chance come til a place quhare þat a monk lugyt wes, þat lyfyt in deuocione, In fasting and in oracione; &amp; sa gud his prayere wes þat þe feynd mycht na forþir pas, bot come agane to Iulyane, &amp; answare he brocht nane. þane sad Iulyane til hym sone: “quhar has þu ben? quhat is done? &amp; quhy duelt þu sa lang awey? al hale þe suth to me þu sey!” &amp; he þane til hyme cane tel how a monke gert hyme duel, &amp; letyt hyme to pas forby. he prayt god sa inkyrly þat he tene days bydand wes to se gyf þe monk wald cess of his prayere, bot he wald nocht. “þar-for agane to þe I socht, for sa prayt þat monk Increly þat I mycht na-way pas hyme by, na in þi erand a-val?e, bot has tynt hale myn trawele.” Iulyane sad: “þu trew me þat I sal wele rewengyt be of þat wikyt monk publy, quhene I cum þare, sekyrly.” þe feyndis hicht hyme þan þat he hale victore of pers suld be. sephystrasus, a tyrand, þane has speryt at a cristine man soroful: “quhat venis þu þat þe wrechis sone dois now?” &amp; he cane answere hym one ane: “a grawe I mak to Iulyane.” as in þe story of sancte blase of þis tyrand men wrytyne has. of carnotense byschope albert, þat wes a man of gret disert, sais: “quhene þis tyrand mad repare to þe cite of cesare, of capodose in þe cunctre, sancte blase hyme met, treuand þat he suld þane ameis his fellon wil, cristine men þat he had til, &amp; of bere-bred mad hyme presand; for vthyr wes nane in þe land. bot fore deden?e þane Iulyane tholit his presand nocht be tane, he sad: “dispyt he dyd hym gret þat til hyme [he] send sik met; &amp; for his bred he send hym hay, &amp; til hyme strutly can say: “þe fud of bestis vnresonabile, to mane til et nocht delytabile, þu has ws send; for-þi send we sic-lyk fud aganys to þe.” sancte blase answert but het, &amp; sad: “we haf send þe sic met as oure-self has, þu sal trew, þocht þu hay sendis ws now quhare-of þi bestys þu feydis. men se wele may þu god nocht dredys.” þane Iulyane, þat wes wrath, sic answer has mad rath: “quhen I haf wonnyn al pers, þis cite hale I sal revers, &amp; mak It for to bere corne, as men has sene here beforne. sa sal It dystroyt be, þu, blase, in dyspyt of þe.” sancte blase had na noþir wane, bot to þe kyrk þat nycht is gane, to pray god hyme succure [to] send &amp; fra þe tyrand hyme defend, þat til dystroy þe land has thret. sa fast þat nycht he has gret, þat one slepe he fel sene; &amp; a multytud of angelis has sene, &amp; in þe mydis of þai stand a laydy far &amp; auenand In a trone with blyth wlt, &amp; sad to þame þat stud about: “sancte mercure sone to me cal þe, to reweng my sone &amp; me, &amp; smertly dicht hyme for to sla ?one Iulyane apostata, þat has sclanderyt myn sone &amp; me thru his pride &amp; Iniquite!” a lytil befor þat mercure, þat wes knycht of gret honoure, þis Iulyane for cristine fay gert slay, þat in þe kirk þane lay. sancte mercure þane ras hastely at þe bydinge of þat laydy, &amp; his armys has hynt sone, þat to kepe in þe kirk ware done, &amp; armyt hyme, &amp; held his way to þe ost quhare Iulyane lay, &amp; did his dewoure worthely, as hyme had bydine þat laydy. þane waknyt blase, &amp; tuk kepe til þat he had sene in slepe, &amp; rase, &amp; passit but delay to þe grawe, quhare mercure lay, &amp; myssit his body; &amp; he socht his armis, &amp; he fande [þame] nocht. þane askyt he þe sacristane quha þai armis a-way had tane. “for suth, sad he, sir, I no wat; bot here þai ware ?ystrewen lat, quhar þay ware wont for to be euir sene þai ware tacht to me.” sancte blase fra þat place com away. &amp; one þe morne, quhen it wes day, he come &amp; fand þare þe body &amp; spere &amp; armis al bludy. þane com a man in þat sythware, quhen sancte blase þis saw þare, &amp; tald hyme, quhen Iulyane In-to þe oste his rest had tane, þar come sone a strang knycht, horsyt &amp; armyt wele at rycht, &amp; strak þe sted with spuris sa; þane thru þe ost he cane ga, &amp; of al þe knychtis thru þe sture, til he come til þe emperoure, &amp; strak hyme in þe brest rycht with a scharpe spere at al his mycht, þat he his hart clawe in twa, &amp; to þe erde bakwart gert ga. quhene þis wes done, sa wanyst he þat na man eftyr cuth hyme se. þane Iulyane, þat wes but ded, his neful tuk of his blud red, &amp; kyst It vpe agane the lyft, sayand sic wordis of vnthryft: “þu has oure-cummyne, of galylee, I grant þu has oure-cummyne me.” with þai wordis, as worthy ware, he deyt, &amp; lefyt wes þare, nocht put in erde, for al his mene. &amp; [men] of perce sone com þane, &amp; flew hyme, &amp; his skine ham bare to þar kyng; &amp; he but mare vndir his feit [it] layd but let, quhene he in kingis seg wes sat. to þis Iulyane wil nane pray, na nane prayere for hyme may. bot þe todir thre pray we þat þai wil oure beld be; &amp; namely to þat Iulyane, þat for gast has þe angel tane, þat he for ws mak sic prayere þat we may hafe gud herbry here, &amp; syne in hewine herbryt be. Amen, Amen, parcheryte. XXVI.—NYCHOLAS. It is herde of sanctis sere, þat seruit god til þai ware here, þat for þar dedis eftyrwarde he mad to þame hewinly rewarde; bot mar did he for sanct nycholas In þis warld til þat he wes; &amp; quhat parele man war in sted, be sey or land þat mystere had, &amp; had ferme hope in nicholas, to be helpyne be his purches, In his lyknes god wald apere &amp; gyf þame helpe in þare mystere; In lyknes of þat haly man god did sa mykil for hyme þane. for-þi, deuocione to eke of þame þat hym for heile wil sek, I wil declare his story, In haly wryt as It fand I. sanct nicholas of þe cite wes cytysane of patere, &amp; cumyne wes of nobile kyne, þat ay besy ware hewine to wyne. ephyphanius his fadir was, his modir plamya but les; þe quhilkis in floure of ?outhede sanct nicholas gat, as we rede, &amp; fra þine in chastyte led þai ay þar lif, bath scho &amp; he. þe fyrst day þat nicholas of his modir borne was &amp; in water to wesch lad syne, [he] stud alane in þe bassyne one his fet but helpe of man. to wyrk myracle sa he begane. &amp; for to schaw þat he suld be of abstinence, fra þan he to suk bot anys one þe day his modir pape wont wes ay; na one fryday bot anys wald he þe nowrys suk for ocht mycht be. In his credil, ore he cuth crepe, þus he be-gane to god seke, &amp; held furth ay in þat trace. sa wes he ful of godis grace. &amp; fra he pasyt tendyr elde, þat he cuth ga &amp; hyme-self weld, his abstinence ay ekit he, al fleschly lustis for til fle, &amp; for to gang in hewynly way he forsyt hyme, nycht &amp; day; &amp; vthyr barnis wantones lewyt ay, quhare-euir he wes. his fadir þane, þat saw he wes habil to cum to gret grace, gert informe hyme besyly In liberale hartis sutely of grece in [-to þe] nobile land, quhare philosophy wes ryngand. &amp; quhene vtheris to playine ?ed, as course askyt of ?uthed, þane wald he to þe kyrk hym sped, godis word to here &amp; red, &amp; þar-one wes besy ay, &amp; noþir in gammyne na in play. &amp; quhene þat his fadir wes ded &amp; his modir, he in þare sted brukyt þare possessione, þat þai hyme lewit in fusione. þane he thochtful &amp; besy was hou he mycht sa gret riches spend, bot nocht in lof of man, bot of god. þane he be-gane til helpe þe pure, þat ware nedy, with met &amp; drynk &amp; herbry. sa hapnyt þane percase, his nytboure, þat mychtty was &amp; duelt nere quhare duelt he, to fal in-[to] sic pouerte, þat skantly had he þe lyf-lad; ?et þane thre douchteris he had, &amp; mary þame wald nan þane, fra in pouerte fel þis man, þo men before of he parage þame askyt in-to maryage. þis poure man wmbe-thocht hyme hou he his lyfing suld wyne throu his douchteris; þare-for thocht he to þe brodale send þaim al thre, &amp; of þe gud þai mycht wyne led his lyf, þocht It ware syne; fore ?ung þai ware &amp; fare of face. bot fra þis west sancte nicholas, he had gret dule of þat myschefe, &amp; thocht he wald þame relefe, &amp; of gold a gret quantyte has tane &amp; in a clath band he, &amp; to þat manis house is gane In þe nycht hyme alane, &amp; in a wyndow, quhare þis man lay, he kest þe clath, &amp; held his way. þan þe mornyng, quhen he rase, &amp; in þe wyndow fundyne has þis gold, he thankit god felsyth; his heldast douchtyre þan alswyth he wedyt wele &amp; worthely. bot ?et sancte nicholas in hy a noþir nycht did as before with syk a sowme of gold ore more; &amp; þane þis man but a-bad gret lowyng to god mad, &amp; his oþir douchtyre sone þane he maryt with a mychtty mane. he t[h]ocht to wak &amp; besy be for til get knawlag, &amp; to se quha It wes helpyt hyme sa. &amp; ?et sancte nicholas cane ta doubile sa mykil gold as are, &amp; lad It [þar] as dide he ayre, &amp; his way syne cane fare, &amp; left þe gold lyand þare. þane of þe noys of his fet he waknyt þane nocht fast cane slepe, &amp; sone gat vpe &amp; folouyt fast, &amp; nicholas knev at þe last, &amp; prayt hyme for godis sak, to spek with hyme, abad to mak. his fet with þat in hand he hynt to kis; bot sone he hyme stynt, &amp; bad hyme ryse &amp; do nocht swa, &amp; his gatis hame cane ga, &amp; bad hym nocht tel he dyd hym gud. þane athyre one hame ?ed. þane he his ?ongast douchtir wedit wel, &amp; hyme-self wele led Ilke dele with al þe laf, &amp; sa wele wrocht, þat al his tyme he wantyt nocht. sone eftyr hapnyt for to de þe worthy byschope of mirre. þane [bischapis] sere come to þat towne, be-cause of þe eleccione of a new byschape to ma. &amp; ymang othyr ane of þa wes of sa gret autoryte, þat þai wald do þat at bad he. þis byschape þane of sic mycht gret þe clergy wakk þat nycht in abstinence, god to pray þat þai mycht a gud man purway. to þat bischope a voice can say þat nycht befor þe day, &amp; bad hyme to þe kyrk dure gan in hy, &amp; þare behald besyly til hym þat fyrst com, quhat he ware. &amp; ?et þe voice sad forthyrmare þat nicholas suld be his name, &amp; bad swne he suld be tane, &amp; byschape mad of þat cite, for þar-to worthiest wes he. þe bischape [one] þe morne but hone, as þe voice bad, has done. þane nicholas come [hym] alane to þe kirk dure; &amp; hyme has tan þe byschap, &amp; his nam sperit has. &amp; he sad til hyme: “sir, nicholas.” þe byschape Ioyful þan brocht hym in hy to þe place of þe clergy, &amp; sad: “lo, gud mene, þis is he þat god wil here byschape be.” þane al consentyt þare-til, &amp; mad hyme byschape of a wil, suppos he consentyt nocht, bot gane-sad al þat he mocht. &amp; eftyr held þe sammyn meknes þat he had ore he byschap wes, In thewis saddare þane wes he ere, wakyr &amp; in Ithand prayere, his body waikly he fed, &amp; wyfyne company ay fled, blyth in til admonestyng, &amp; awful in to chast[is]yng. It is sad, þus nicholas In þe consil of vicen wes. &amp; þat tyme men hapnyt be In gret parele sted in þe se. þai criyit þane: “nicholas, to god dere, gyf al be suth we of þe here, send ws helpe þat þus ar sted!” &amp; vnese þis sad þai had, quhene ane in his lyknes aperit to þam þat sa red was, ganand dry fwt one þe se, &amp; sad to þame: “?e callit one me;” þane, þame to helpe, or he fane, þe schipe be þe sterne has tane. þane cesit þe storme sa bald, &amp; þai to land come, as þai wald; &amp; til his kyrk ?ed but abad, to thank hyme at þam helpit had. &amp; alsone as þai hyme se, but kennyng fand: “?one is he,” &amp; sad: “sir, ?e sawit ws now, þare-for lowing we gyf god &amp; ?ou.” &amp; sad he: “sonnis, thank[is] me nocht, bot thankis god þat al has wrocht, &amp; ?oure ferme treutht &amp; his mercy; for na lowing þare-of ask I.” Eftyr sowne hapnyt to be a gret hungir in þat cunttre, þat wes sa fel &amp; sa angry, þat vnese mycht men get to by. þe byschape þan god can pray þis to remed. &amp; he herd say þat in þe hawine schipis gret ware arywit, chargit with quhet, be tempest þat þam ydyr brocht. &amp; he to þame sone has socht, to þere folk þat sa cane fale. þane askit he þame to sel vitale, a hundre medreiis at þe lest of ilke schipe at his request. sad þai: “fadir, we dare nocht þis quhet sel we here brocht, for of constantyne in þe cite to þe emperoure garner mon we, &amp; gyf cunt redy be tale of mesuris of þis quhet hale.” þane swetly to þam can he pray: “dere sonnis, do as I ?u say! for I hicht ?ou in suthfastnes, of god ?e sal haf na les of quhet a corne þan nov haf ?e. cum quhare ?e sal dischargit be.” þane his request can þai fulfil, for þai mycht nocht sa na hyme til. &amp; þis done, þai sailyt but bad quhare-to þare tryst wes mad, &amp; þare þe quhet deliueryt hale in quantyte, mesur &amp; tale, þat þai at alysandir had tane. þare-of þai vonderyt Ilkane, &amp; þis merwale tald in hy til al þat þare ware opynly, þat god he his seruand had done. &amp; þe byschepe þe quhet alsone wysely has departyt þane, eftyr as nedyt ilke mane, þat þai twa ?ere had of þat quhet ynuch til sed &amp; til ete. &amp; nan suld ferly one þis, for til ws be crist hycht is: “quha-sa trewis in-to me, sik wark as I do, do sal he.” [I]n þe land quhare sancte nicholas wes byschape, ald custum wes of ful folk [þat] þare dwelland ware, for til honoure mawmentis ser, &amp; namly þe ymag of dyane, In quhais worschipe carlis had tan a mekil tre with branchis brad, &amp; syndry ritis vndir mad as of þaya?n[i]s custummance til et, drink, syng, &amp; dance. bot þe byschope ger[t] lat be þat fals custum, &amp; als þe tre maugre þaris gert strik in twa. &amp; þare-of wes þe fend ful wa, &amp; thocht to rewengit be of þe byschope. for-þi mad he ane oynment, þat diaton hicht, þat watir &amp; stane to bryn had mycht, &amp; hyme transfourmyt, ore he fane, In lyknes of a ?ung womane semand relygiouse fore to be; &amp; in a skaf a-pone þe se sayland, has met men, þat bone wes for to sek to sancte nicholas. “I pray ?u,” sad scho, “in mynd haf ?e, gyf it nocht noyus to ?u be, my lytil gyft of þis oynment ?e tak with ?ow, &amp; myne entent þar-with fulfil, as cumyne ar ?e to þe cite of myrre; þat is, þat ?e oyne gere be al þe wallis of þe byschapis hal.” “?a,” sad þai sone þare-til, myskennand hyre or hyr wil. a lytil schepe sone haf þai sene chargit of men honest &amp; clene. amang þam þane þar ane wes in althing lyk to nicholas, þat one þame callyt, &amp; askit quhat scho [þat] with þame spak, had brocht þam to. quod þai: “scho has brocht a boyst of oyle, &amp; ellis nocht,” &amp; at scho to þame sad, tald þai. &amp; to þame swetly can he say: “It is þe felone fand dyane, fra quham ?e haf þat oyle tane; &amp; to prowe þat it sa be, cast it owt in þe se!” &amp; has he bad, sa haf þai done; &amp; It a fyre mad alsone, þat broynt þe watir, &amp; lo rasyt. þane ware þe schipmen rycht abaysit, sic wondir quhen þai se, as fyre a-gane kynd bryne þe se. with þat þe schipe, þai saw þare, wanyst a-way, þa ne wist quhare. bot sa þai sailyt furth, &amp; land has sene, &amp; hawynit, quhare þai wald haf bene, &amp; na duelling mad in ony place, til þai come to sancte nicholas, as before a-wouyt had þai. þane sammyne til hyme can þai say: “sir, of oure lyf we thank þe hale,” &amp; tald hyme þane al þe tale, one þe sey quhow þame tyd, &amp; quhat merakil he þam kyd, &amp; sawyt þame quhen þai nere schent ware be þe fende &amp; his buschment; “þare-of lowyng we ?eld þe here, for þu art godis seruand dere.” quhene þe byschope herd þis talde, thang to al-mychtty god he ?aulde, þane bad he þir men rychtyse be, &amp; send þame blyth to þare cunctre. [S]one cane sume folk assay of rome þe emperoure to verray; &amp; sic were to gere stanchit be, þe emperoure send princis thre, vrsum, apolynen, and ane of þay men callit negociane. worthy princis, al thre has mad þam bon to pas þe se. &amp; as þir folk ware sayland best, þar fel one þame a gret tempest, þat draf þam to adryak, fore ony defence þai cuth mak. &amp; quhene þus It hapnyt wes, &amp; It had hard sancte nicholas, he ?ed to þame, &amp; to rehet he callit þam blythly to þe met, In hope þat þai suld gere men lewe In-to þe land to stele ore refe. &amp; as he best chere had mad to þer men he with hyme had, þe consul of þe land þat tyme, fore gyft corrumpyt &amp; wynnyne, thre sakles knychttis had gert ta, &amp; bad men suld sone þam sla. &amp; quhen sancte nicholas þis herd, with þire thre princis furth he ferd, &amp; one he come to þe sted, quhare þe knychttis suld thol ded, &amp; fand þame bundyn al thre, to be hedyt set one kne, &amp; þe basare with scharpe brand. bot he hyme sowne gat be þe hand, &amp; smertly has It fra hym tane, &amp; þam losyt, or he fane, &amp; ?ed with þame to þe pretore. &amp; þocht þe ?et wes before sparyt, with strinth he enterit In. &amp; þe consul a-gane hyme rase, &amp; hailist hym honorabli. he sad a-gane dyspytuisly: “brekare of law, þu godis fa, þat wranguisly wald men sla, hou durst þu, wrech, sa mak þe In oure vysag fore to se?” he held hyme þan stil ay, &amp; tholyt it [þat] he wald say. &amp; quhene he had flytyn his fil, &amp; saw þe consul hald hyme stil, soberyit hym, &amp; at þe request of þe princis, þat ware honest, he for-gef his matalent til hyme, þat wes sa penitent. þai princis þan had his blyssine tane mekly, ore þai wald fyne, &amp; to þe emperoure come agane, þare nedis sped, &amp; na man slane, þat þame resawit t[h]ankfully. &amp; sum mene þare-at had inwy, þat to þe emperoure þame wreyt felloun[l]y, &amp; one þame leyt, sayand: “þai part had al thre of crime of ourt maieste.” þane quhen þe emperoure þis herd, as wod of wit nere he ferd, &amp; but knawlag of cause or profe quhet[h]yr it wes [les] ore it wes suth, he gert sone thryng þam in presone, &amp; bad þat at nycht but ransone þai suld be slane but mare delay. þis quhen þe gyelere herd say, he come to þam, þat in merknes lay, &amp; in stokis bundyne wes, &amp; sad: “allace quhat haf ?e done þat but dome mon de sa sone?” þan to þame he cane discouer þat to him sad þe emperoure. fra þis þai hard, þai mad care, &amp; wrang handis, &amp; gret rycht sare, as men of helpe þat hope had nan. þane hyme vmthocht negociane one quhat wis sancte nicholas þai thre men, þat to ded demyt was, deliueryt, &amp; brocht fre away. fore-þi his falouys he gert pray to sancte nicholas, þat he intercessoure for þame wald be, þat god wald saufe þam in þat ned fra du[l]ful ded, þat þai can dred, &amp; mad þare increly prayere. &amp; sancte nicholas cane apere to þe emperoure constantyne þat nycht in slepe, &amp; sad hyme syne: “quhy gert þu ?one princis ta wranguisly, &amp; wald þame sla, wykit man! ryse, &amp; byd þat þai be fre deliuerit, to pas þare way. &amp; gyf þu ne dois, I sal requere god a-gane þe to gere stere fellone batal, &amp; sal sone fal, &amp; met be to bestis al.” þe emperoure sad: “quhat art þu, sa hardy þat durst here cum now in my p[a]lace to manauce me þis tyme of nycht?” þane sad he: “for-suth, nicholas is myn name, &amp; byschape alsa is at hame of myrre, þe gud cite, þat here [þ]is warnyng makis þe.” eftyr þat he aperyt in hy to þe prefet, quhare he can ly, &amp; sad: “wykyt man! ware na woud, quhy has þu for þis warldis gud, to felone ded of innocent conspyrit, &amp; gyfine þi consent? ryse sone, &amp; se þai losyt be! &amp; gyf þu ne dois, I warne þe, wormys of þi body sal spryng, &amp; to schameful ded þe bryng, þat al þi men?e hal sal se, &amp; syne al þai distroyt be.” þane sad he: “quhat art þu þus Is cumyne here to mannauce ws þis tyme of nycht in oure palace?” þane answert hyme sancte nicholas: “wyt þu me byschope for to be of þe gud cite of myrre; &amp; bot þu do as I þe say, I sal pas now but delay, &amp; to þe emperoure sal tel hou þu, as tratoure fers &amp; fel, fore gredyines in þi cunctre, slais lele, &amp; lattis thefis be, &amp; peruertis lele Iugment a-gane þe emperouris entent.” þane sad þe emperoure [&amp;] epertus: “haly fadir, rew of ws, &amp; ?one men fre we sal þe gyfe, &amp; fra þis day neuir man grewe, þat þi helpe askis nycht ore day.” with þat he wanyst son away, &amp; abaysyt lewyt þe emperoure. &amp; one þe morne, quhene it wes day, athyr of þame cane vthyr say, quhat vysione þai had sene. þane ordanyt þai þam betwene þa innocentis to lat pas fre, &amp; sone send eftyre þame thre, &amp; speryt be quhat sorcery, þai þame trawalyt ferlyfully þat nicht in slepe. &amp; þai sad, nay, þat sorcery nane cuth þai, na cause mad nocht for to de, þocht men one þame lykyt to le. þe emperoure þam franyt þane, gyf euir þai had sene sik mane þat men callit sancte nicholas, &amp; als wes byschape of þe place of myrre. &amp; þane al þai thre, quhen þai hard þis name nemmyt be, hevyt þar handis to þe hewyne, &amp; lowyt god with blyth stewyne, &amp; prayt god, for his gret grace &amp; þe meryt of sancte nicholas, to sawe þame sa hard stad. þane, quhen þe emperoure speryt had of þat byschape hale þe lyf &amp; his meraklis, þat ware ryf, &amp; þai haf tald hyme, he can say: “passis one quytly away, &amp; lovis god &amp; sancte nicholas, þat has ?ou helpyne of his grace! of oure Iowelys als tak ?e, &amp; berys hyme, &amp; sais þat he set me nomare in sic effray, bot for me &amp; myne empyre pray!” þane sowne þai princis thre socht to þe cite of myrre, &amp; with þe byschape sone can met, &amp; mekly knelyt til his fet, &amp; sad: “suthly, sir, we kene now þat haly seruand to god art þu, &amp; honouris hyme, &amp; lufis bath;” with þat þai tald hyme al þe wath, hou þai war put in-[to] presone, &amp; slane suld haf bene but ransone, &amp; hou þat to þe emperoure he aperyt and þe eperture, “&amp; þame in slepe sa fleyt he, þat deliueryt be hyme are we; &amp; bad vs pray ?ou fore his sak ?e wald of þire Iowelis tak, &amp; for hyme pray &amp; for his landis.” þe byscepe þane hewit his handis, &amp; thankit god of his gud dede, þat wil his seruandis gyf sic med. &amp; syne þere men infourmyt he in laute, treutht and cheryte, &amp; bad þame thank god, &amp; hym nocht, þat he sic meraklis for hym wrocht, &amp; gef þam sene his benysone. &amp; þai to pas has mad þame bone. god ferlyful is in his sanctis, þat blyssis þam &amp; in þam blissit is, &amp; suthly blissit in sanct nicholas, to quham he gef sa gret grace, &amp; sa gret vertu in hyme wrocht, þat it ware wondir to be thocht, þat, þo he in his byschepryk dwelland wes quyk &amp; body-lyk, quhare ony ware herd sted on land or se, trastand thru hym to helpyn be, &amp; wald dewotly til hym pray to helpe þame in sic effray, In sic forme god wald apere, &amp; succure þame in þat mystere. for-þi to god be Ioy lestand, þat sa rewardis his serwand; &amp; blyssit be he þat sa wel dyd, þat god sic werkis for hym kyd. syne hapnyt It eftirward, quhen god hyme ?eld wald mare reward, þat he in siknes sa can fal, þat his strinthis fal?et al. &amp; quhene he had persawyng þat it sa nere was his endyng, ful increly þane cane he pray to god &amp; psalmis al-sa sa. &amp; quhene he for his sone had bene In prayere lang, þan has he sene angelis come; &amp; he but bad bowit þe hewid, &amp; syne he mad þe takyne of þe croice verray, &amp; syne þe thretyd psalme can say til [to] þe vers cummyne was he “In manus tuas Domine,” &amp; with þat tuk þe sacrament of godis body in gud entent, &amp; blissit his brethyre &amp; ?ald þe gest. þe angelis þan his sawle in hast, þat þare aperyt, in handis has tane, &amp; had til hewyne, or þai fane, eftyre godis byrth, as trew we, thre hundir ?ere fourty &amp; thre. þare wes hard a ferly thyng, þat angelis hey in hewine can syng. þe clergy þan mad dule &amp; care, as men þat dissolat lewit ware. ?et lewyt þai nocht for-þi, bot hyme enteryt worthely, quhare at his hewid oyl rycht clere sprang, &amp; for seknes sere gaf hop &amp; but; &amp; at his fet sprank a wel of watir swet; &amp; of his body oyle cane spryng, þat helful wes til al sare thing. &amp; til his kyrk succedyt þane in word &amp; wark a worthy man, quham syne wikyt men for inwy fra his seg put falsely; &amp; þane þe oyle cesit to spring, til þai þe byschop [hame] can bryng. þane þare It sprang as it did ere. &amp; lang tyme eftyre with gret were, þe turkis thru iniquite distroyt þe towne of myrre. þane eftyre þis þare come in hy knychtis of barre wele fourty, &amp; fand ?et in þe gret cite foure ald monkis, þat let þam se þe towme quhare-in sancte nicholas wes lad þe tyme he ded was. þe knychtis opnyt þe towme, &amp; fand þe banys vare in oyle fletand. þane gert þai [þame] with þame be borne to þe towne of barre In gret worschipe, quhare þai are, &amp; hele &amp; helpe gyfis til al sare. &amp; mad wes þe translacion of cristis incarnacione a thousand auchty ?ere &amp; sewine. fore-þi be Ioy to god of hewyne. ande eftyre þat sancte nicholas to þis warld ded wes, hou god had hyme in dante, be merwalis sere, þan schawit he. of quhilkis ane here will I tel, hou til a prioure þat It befel of sancte crucis kyrk but dout, þat þan as now wes vndirlout to þe abbay of cheryte, in worschipe of oure lady fre. quhen wyse clerkis &amp; dewot had mad þe story &amp; þe note of þis crys þat was mychtty, It wes ful fare spred son in hy, &amp; songyne &amp; sad in mony place in honoure of god &amp; nicholas. þe dewot brethyre þane in hy of sancte crocis priory þat story fane wald haf oysit, sene nane wes [þat] It refusyt; bot ?et durst þai nocht do It, fore dout þat þare prioure suld wit. þare-for mekly þai can hym pray þat he wald lewe þam to say þe story of sancte nicholas, þat oure-alquhare oysyt was. bot sc[h]ort answere to þam mad he, &amp; sad, it suld nocht oysit be, fore he wald nocht in his kyrk þat þai sic nowelry suld wirk, bot bad þame do as þai did are. &amp; as for þane þai gat nomare. þane þai ourdraf &amp; held þam stil, In hope ?et to wyne his wil. sone eftyre a-nothyr day þai come &amp; cane hyme mekly pray þat he wald lewe þame to syng In honoure &amp; in lowyng of sancte nicholas þat story. &amp; he answert angrely, with wordis of reprowe, þa[t] þai suld neuir lewe haf It to say, &amp; blamyt þame for þai war thray, &amp; bad þame one þare gettis ga, sayand, he wald be na way ony new story thole þam say, þat þan befar lykare ware to be warldly sang and vanyte þane thing þat suld deuocione Inbryng or ?et contricione. &amp; þarfor let he þam wele wit þat in his kirk suld neuir It be oysit, for ocht [þat] mycht be. &amp; quhene his brethyre þis can se, anoyt [þai] ware, &amp; held þame stil, for þai mycht do nomare þare-til. sone eftyr hapnyt to be of sancte nicholas þe solempnite, quhen al þe cunctre dewotly sad or sang his new story. &amp; þire brethir dises cane haf, þat þai no durst do as did þe lafe, bot þe story til al commown þai sang with deuocione, of ewinsang, &amp; eftyr syne, in houre of mydnycht &amp; matyne. &amp; quhen þai matynis had don, agane þai went to slepe alsone, as to þare estat afferyt, &amp; to þare reule alsa aperyt. &amp; þare prioure ymange þe lafe, þat wend gud rest for til haf, apone his bed mad hyme to ly. &amp; sone aperyt rycht mychtfully &amp; in gret wreth sancte nicholas, &amp; speryt quhy he sa hardy was to let his brethyre to þat day his story for to syng or say; &amp;, as in gret wrecht, but mare he hynt þe prioure be þe hare, &amp; rukyt hyme of his bed in hy, &amp; traylyt hyme ful angrely our al þe floure here &amp; þare, gyfand hyme mony dintis sare, syngand þis anteme distinctly ay noyt to noyt til hyme sadly al out “o pastor eterne.” &amp; with þat ay dingnand was he þe sad prioure with handis sare, þat mycht nocht do bot reufully rare, criand ay mercy ful fast. til al his brethyre at þe last of slepe waknyt, quhare þai lay. þai ware set in sic effray quhen þare prioure sa roydly þai hard rare &amp; sa pytusly. þan past þai fast, quha best mycht sped, til hyme, þat sted wes in þat ned, &amp; fand þai hyme ded nere-hand, &amp; noþir mycht stere fut na hand. þane had þai ferly of sic fare, &amp; askyt hym quha brocht hym þare. bot he wes set in sic effray, þat he had na word to say, bot lay stil, as he ware ded. þane tuk þai hym vpe of þe sted, &amp; one his bed lad hym softly. þare a lange tyme he can ly In langoure, &amp; of hele in were; bot at þe last, be [þe] prayere of sancte nicholas, þat was þan wele rewengit of þat man, god rewyt of hyme &amp; gef hym hele. þane cane he til his breþir mele: “lo, breþir, be-hald and se hou sancte nicholas has me fore my dure hart nere-hand slan, &amp; put me in þis mekil payne, be-cause I wald thole ?ou na way his new story syng na say. bot now I pray ?ou increly, þat ?e wil oysit dewotly fra hyne furth, &amp; ensampil ta of me in hart to be nocht thra worschipe and honoure to do to god &amp; al his halowis to.” &amp; had I tovme here-one to dwel, mony ferly cuth I tel, þat god wrocht for sancte nicholas for mony man in syndry place; bot I haf ado ellis quhare, for-þi I byd here no langare, bot, had I lasare &amp; space, I wald tel hou sancte nicholas merwalis wrocht eftyr his disces, þat wondirful &amp; mony wes. bot, þocht I lasare now haf nane, I sal ?et byd, til tel ane of þe gret merwalis þat he dyd, þat now is in þe warld wele kyd. It befel, as we red, a cristine man to haf sic ned of warldis gud, þat nere he In poynt wes disparyt to be. for at cristine men he socht to get helpe, bot he gat nocht. for-þi til a Iow is he gane, &amp; at hym consel has he tane, &amp; sa fere his complaynt mad, þat þe Iow of hym pyte had, &amp; sad: “frend, mycht I þe lewe, myn wil ware gud þe to relewe with creance, quhare-with þu mycht help þe, gyf I mycht trew þat þu as lele man wald quyt me þe gud þat I suld creance þe.” þane cane he to þe Iow say: “sir, purte me in sic assay has set þat na man wil for me borcht, na detoure noþir be. bot wald þu in þis place for me tak borch sancte nicholas? for to þe one his autere þe gret ath sal I swere, þat I sal leyly pay to þe þe gud þat þu sal lene to me.” til hyme can þe Iow þan say: “of nicholas I haf hard ay gret [&amp;] ferlyful bounte; for-þi til hyme &amp; to þe I wil assur in þis ded, sene þat I se þe haf sic nede, &amp; hyme to borcht tak for myn gud.” with þis þai one sammyne ?ud to sancte nicholas oratore, til þai his autere come before, quhare þat cristine man tuk in hy þe ymag þare tresonably, &amp; þare-one swere but mare delay, þat he suld treuly til hym pay þe gud he lent hym in þat place, &amp; in borch drew sancte nicholas. þe Iow þare-of held hym content, &amp; a gret sowme þe cristine lent, one certane cunnand hym to pay his gud a-gane at certane day. þe fals man þe gud has tane In þis wyse, &amp; one is gane. &amp; þar-with warnyst [he] hym sa þat of a penny he mad twa, &amp; ekyt þus þis warldis gud, &amp; þat lykine it with hym stud. &amp; quhen þe certane tyme wes cumyn to quyt þat he of lang had wonnyn, þe Iow askit, as wald lawte, þe gud agane to payt be. bot þane þe cristine man vnwise, blyndyt threu gret cowatise, nyt his det al wtrely. þare-of þe Iow had gret ferly; &amp; gert cal hyme in Iugment, to prowe his lane þat he lent. þe fals man þan hyme vmthocht þe Iow hou he begil mocht, &amp; mad a staf, þocht it wes syne, lang &amp; gret, &amp; a hole within, &amp; eke It put of quantyte, þat fra þe Iow borouyt had he. &amp; quhen þe day cumyne wes nere, þat he in Iugment suld apere, he tuk þat staf &amp; with hym brocht, as he of gold þat na-thing thocht, &amp; enteryt sa in Iugment, as wilful mane, in Il entent. &amp; quhene þe Iou had tald his tale, þe wykit man it nyt al hale, þat he euir ony gud hyme lent. bo[t] for þe Iow þane his entent nocht mycht prowe, þe Iug þane þe athe gaf to þe cristine mane, til a-quyt hyme þat he nocht tuke, be his ath apon a buke. &amp; quhene he þe ath suld swere, þe staf þat he in hand cuth bere, he be-tacht to þe Iow to kepe, &amp; suore hyme, mane is il to eke, þat he mare gold til hym tacht þane before til hyme acht. þe Iow þane persawyt nocht þe falset þat þis man wrocht. þe quhilk, fra he mansuorn hym had, tuk his staf &amp; mad na bad, &amp; fane wes þat he had swa begylyt þe Iow, þat wes wa, &amp; sad: “quhy has þu, sancte nicholas, begylyt me in þus wyis, quhen for my gud I borch tuk þe? þare-for, bot þu reweng me of hyme þat me begylyt now, fra þis day sal I neuir trew þe meraklis þat men sais of þe, na with þi god þu mychtty be.” þane as þis fals man ham can ga, sic wil of slepe hyme can ta þat in þe mydis of þe way nedlyngis to slepe he don lay. &amp; oure hyme, þat sa can ly, a cart, chargyt rycht hewy, maugre þe men oure hym drawe, þat slew hyme self &amp; brak his staf, &amp; of It schot þe gold sone. þane ydyr rane mony but ony hone, þat of þis case wonderit fast; &amp; ?et þe Iow wes nocht þe last &amp; saw his gold hale vnhyd. þane sone þe Iuge can hyme byd tak his gold. bot he wald nocht; sa mykil pyte þane hyme thocht of þat catyfe þat lay dede of lyf &amp; saule in þat stede. þane sad þe Iow: “sancte nicholas, þat her þi poware wele kithit has, &amp; as lele borcht freit has þe, &amp; þe suth mad knawine be, pray to god þis man now be resuscit; &amp; I sal trew In suthfast god &amp; haly kirk, þat for þe wil sic werkis wyrk.” &amp; quhen he þis request [had] mad, he þat was ded rase but bad, &amp; lowit god of his gret grace, &amp; syne eftyr sancte nicholas, at quhais prayere god hym lent lynt &amp; space hyme to repent, &amp; his falset confessit al, hou he had done, to gret &amp; smal. &amp; þus þe Iow gud cristine mane be-come, &amp; al his gudis þane for cristis sak delt away, &amp; led gud lyf til his enday. ane vthyre tale ?et wil I tel of a Iou hou it befel, þat of sanct nicholas has sene sa mony wondris wrocht but wen for þame þat oþire ware sek or sare, In watir or land, othyre-quhare. ane ymag of hyme gert he mak, &amp; in his In syne for his sak gert set in-to [a] priwe place. &amp; quhen hyme hapnit per-case, þat he fra hame othyre ere ?ud, he wald til hyme be-tak his gud, &amp; þane, quhen he ?ed his way, lyk sic wordis wald he say: “lo, nicholas, I þe betak here al my gud to ward &amp; wak, for I wat þu kepe It may fra al Il bath nycht &amp; day. for-þi I wil þu wit, gyf I myse ocht of It, þu sal It by one þi body dere Inuch with wandis, þat are scharp &amp; tucht.” &amp; lang tyme þis þe Iou ded, til one a tyme it betyde hyme pas with his chafare fra hame; &amp; thefis þare come, &amp; al his gud has tane, outane þe ymag hym alane. &amp; quhen þe Iou ham wes cumyne, &amp; fand his gudis a-way nummyne, to þe ymag cane he say: “quhy is my gud þus away, þat in ?emsel I þe lefte, &amp; let þe wit þu suld be befte, &amp; þu it tholit a-way be tane?” þar-for þe ymag, or he fane, with wandis dang felloun[l]y. &amp; in þe sammyn tym tyd ferly to þa thefis þe gud stal, departand it ymang þame al. sancte nicholas to þame aperyt bla &amp; bludy, &amp; at þam speryt quhy suld he sa be dycht for þare mysded &amp; þar plicht, &amp; hyme vnhelyt &amp; sad þam to: “hou mykil is wrocht me, lo! &amp; þus demaynyt, as se ?e now, for gud þat ?e tuk fra þe Iou, &amp; þus as ?e se me has beft, &amp; na hale hyd one me left! for-þi, treuly, bot ?e but hone amend þe skath [þat] ?e haf done to þe Iou, &amp; hyme restore þe gud ?e tuk fra hyme befor, I sal pray god þat ?e sal be sone hangyt one [a] galou tre.” þane speryt þai quhat he wes. sad he: “I ame nicholas, byschape quhylum, seruand of crist, &amp; at his bares is my bewyst.” quhene þai þis had herd &amp; sene, abaysit þai ware al-bedene, &amp; hyme requeryt for þame to pray, &amp; hecht þat þai suld but delay amend þe myse [þat] þai had done. þane wanyst he away sone, &amp; þai þe gud a-gane ?ald to þe Iou, &amp; hyme taulde hou þai his gudis sa stal, &amp; ymang þame delt it al, &amp; hou sancte nicholas de bare to þame come in þat sythware, &amp; hou he bludy wes &amp; bla, &amp; quhat he sad til þame alsa. þe Iou for mercy þan þai crawe, &amp; he þan gladly þame for-gawe; &amp; þai forhicht mare to steile, [&amp;] become gud men and lele. þane þe Iow ryf has mad þis merakle, &amp; but bad wes baptist, &amp; fra þane led thankful lyf to god &amp; man. a gud man quhylum [had] a scolere [to] son, þat þan cane lettir lere; &amp; þis man for his sownis sak euir-ilke ?ere a fest wald mak In honoure of sanct nicholas til al scoleris þat nere hym was. sa one a tyme he gert purway a-pone sancte nicholas day a mangery with glad chere, &amp; til It callit he frendis sere. &amp; as þai set ware to þe met, þe fend, oure fay, come to þe ?et In lyknes of a palmere, &amp; callit fast one þe portere, &amp; prayt hym to þe lord to ga, &amp; ask hyme met. &amp; he did sa. þane his sone, þat befor hym stud, he send til hyme with plesand fud. bot, or he to þe ?et wes cumyne, a-way þe feynd his gat has numyn. &amp; þe chyld hyme folouyt fast; sa he abad hyme at þe last at a get sadlis, &amp; he hym hynt, &amp; weryt hyme or he stynt. þane þis auenture, þat befel, a man til his fadir can tel; &amp; he with gret dowle &amp; wa to þe ded cors sone can ga, &amp; brocht it hame but abad, &amp; in his chawmer it lad, &amp; for dole lud can rare, &amp; of his hed rugyt þe hare, &amp; gret, þat pyte wes to se, &amp; “was” oft sad, “wa is me, dere sowne, for þis soroful cace! bot quhou has þu, sancte nicholas, quyt me þe honoure at I dyd for hyme, þat þis case it tyd, &amp; sic reward has mad to me for þe gret worschipe I did þe!” &amp; quhen he chyd a quhil had fast with sancte nicholas, at þe last þe child his hevid becuth to stere, &amp; sone rase vpe hale &amp; fere, &amp; lang tyme lifyt, &amp; gudman was, &amp; ay seruit sancte nicholas; &amp; sa did als his fadir ay for þis merwal til his ded day. It was anys a mychtty man þat mykil warldis gudis wane, &amp; had na barne with his wyf, to bruk his land eftir his lyf; for-þi he prayt sancte nicholas ful increly to purchas sic grace of god at he mycht haf oþir a madyne-barne or a knaf, to bruk his land &amp; be his are; for barne to get he had dispare. &amp; to sancte nicholas he mad a wow, gyf he a knaf-chyld had, þat he a colpe of gold fulfyne he suld gere mak, &amp; brynge hym syne sancte nicholas to þine altere, fra þat his son mycht ocht hym stere. þane sa wrocht sancte nicholas þat til hyme son borne þar was a knaf-chyld at dewyse, þat wox &amp; worth rycht wyse. &amp; quhen he come til eld parfyt, his fadir thocht he wes quyt of þe wou he mad sanct nicholas, thru quham [god] had lend hym þat grace, &amp; a fare cowpe gert mak. þe quhilk til hyme empleysit sa, þat he wald na-wyse it forga, bot til his oyse apply[i]t It— sa was he blyndit in his wit— &amp; bad ane vthyr mad suld be to haf with hym oure þe se. quhen þat wes done, he mad hym ?are to sancte nicholas to fare, &amp; his sowne with hyme can ta, &amp; þire cowpis bath alsa. &amp;, as þai ware in þe se sayland, his sone he has gert tak on hand, þe fyrst mad of þe cowpis twa, &amp;, for to bring hyme watir, ga. þane as he oure þe burd can lout, þe coupe &amp; he bath fel out. þe ways sowne hym wesch avay. þan wes hard, I treu, to say quhat sorou &amp; quhat care þe fadir mad, þo na but ware. nocht-þane þe wou þat he had mad, [he thocht] suld haldin be. &amp; quhen þat he come percase to þe kirk of sancte nicholas, he tuk þe secund coupe in hand, &amp; one þe altare fore offerand It set; bot It was son away castine furth but delay. bot sone agan þe coupe he fet, &amp; one þe altere he it set; bot It wes farrere castyn þan. þare-of wondryt mony man. ?et þe thryd tym he mad offerand; bot þe coupe but bad [wes] farrer castine mykil space. þan þe puple, þat þare was, for-wondryt ware les &amp; mare. þan þe chyld in þe sy[t]hware Come, with þe fyrst coupe in hand, &amp; þare-of mad offerand, hale &amp; fere as he na wath had feld, &amp; þe coupe bath, &amp; tald þame quhou, quhen þat he wes castine out in-to þe se, sancte nicholas com son þare, &amp; sawit hyme fra al sare, &amp; brocht hym þare; bot he ne wist hou. þane þe puple can kneis bou, thankand god þat wes nocht Irk sa for his confessoure to wirk. þane his fadir, þat blyth wes, rath mad offerand of þe coupis bath to sancte nicholas, þat swa had brocht hyme out of mykil wa, &amp; passit hame, his sone &amp; he, to þare awne at-oure þe se. als of ane vthir man I red, þat worthy wes in word &amp; ded, &amp; bocht fele landis &amp; nan sauld; bot he had nan ayre þam to wald, til It betyd hym of case, be meryt of sancte nicholas, a knaf barne with his wyf to haf, quhare-eftyre he can mykil [c]raf; “a deo datus” [he] gef to name þis barne, þat wes of godis lane. &amp; þan þis cheld wox, &amp; wel thraf, &amp; vertouyse was a-beofe þe laf. þan for sancte nicholas sak his fadir in his place gert mak a fare chapel &amp; honest, &amp; ilke ?ere gert mak gret fest one sancte nicholas day. bot þis fare place oure nere-hand la to þe landis of agazenis, þat ware ful cruel sarrezenis; þe quhilk þis barne tuk &amp; band, &amp; with þame led in-[to] þare land, &amp; to þare king þai mad presand of hyme, þat wes sa awenand. þe quhilk resawit hym thankfully, &amp; betaucht hym his coupe in hy, to serue hyme of his drynk. &amp; þare he dwelt, þo hym sare think, til a ?ere wes cumyne nere-hand. bot til his fadir, þat ham duelland wes soroful for his sonnis sak, at he wes wont, ?et gert he mak a gret fest for sancte nicholas. &amp; one his day hapnyt of case þe chyld to stand befor þe king, &amp; of þat fest to haf mennyng, &amp; hou he was with fais tane. þane in his hart he mad mayne &amp; sichit sare. for þat þe king of þat thing had persawing, &amp; speryt at hym quhat hym amowit to mak sic doule; for he hym lufit. bot þe barne was lath to tel. ?et þane þe king, þat was fel, hale þe suth gert hym say quhat Ioy at hame wes þat day. þe king was wrath &amp; swore on hicht: “þo nicholas do al his mycht, ?et sal þu here with me byd.” a ferly gret hapnyt þat tyd. a fellon wynd com don son, &amp; al þe palace has vndone, quhare þe king set at þe met, &amp; sodanly þe chyld has set befor þe chapel dure at ham with coupe in hand al alane, his fadir &amp; frendis al sytand at met in-to þe hal, one sancte nicholas day. &amp; quhen his fadir þat herd say, he wes sa Ioyful, þat na man þe teynd of It tel cane. lord of þam al, sancte nicholas was lowit, þat ware in þat place, þat to þis merakle can tak tent, hou þat barne in a moment was liftyt fra sa fare a place be vertu of sancte nicholas. to quham be honoure &amp; lowing of mare, of les, of auld &amp; ?ing, oure al þis warld, be land &amp; se, &amp; euire al tyme, so mot It be. END OF VOLUME I.</field>
      <field name="fulltext">VOL. II. COMPLETION OF TEXT Square brackets denote editorial insertions or emendations. XXVII.—MACHOR. For þat oyse is generale In haly kyrk vniuersale In worschipe of god and lowing of halowis to say &amp; syng þe farleis þat in þame were thru god til þai ware duelland he[re]; bot befor vthyr I wald fayne, &amp; I had cunnyng, set my mayne sume thing to say of sancte moryse, þat in his tym was ware &amp; wis &amp; in þe erd of sic renown, &amp; als in hewine sa hye patron, of Aberden in þe cite thru haly lif was wont to be. bot Ihesu crist in þe ewangele, quhen at he techit, sad sum quhyle, þat na profet, quhat-euir he be, Is accept in his cunctre. &amp; suth is þat prophesy in sanct morys werraly; for quhen are in þis land, at wat his birth, his lif, &amp; syne his stat, &amp; hou eftyre gret trawal on chance god mad hym to rest syn in france, in toron, til honouryt be, set þare a strangere was he, &amp; fetryt is by sancte martyne, &amp; haldine þar in gret lowing; bot in þis land we ken hym nocht, quhare he wondir werkis wrocht, as I sal schortly tel sum thing, begynnand fyrst at his gettyng &amp; of his byrth and hou þat he schupe hym to god plesand to be. a king quhyle was in Irland, to man &amp; god wel lifand, &amp; had syaconus to name. &amp; his wyf of gud fame, þe quene, synchene men callit þare, þat a sone to þe king bare, &amp; gert ful michtty men hym ta &amp; bere &amp; cal hym mocumma. &amp; to fostyre þai tuk hym þane til ane callit teleman, þe quhilk had riches at wil. for-þi he tuk þe child hym til, &amp; gat a nuryse gud in hy, þe quylk hyme fosterit tendirly. &amp; he thrawe, þat wele fosterit was; &amp; as he greu sa godis grace greu in hyme ay, sa þat he with angelis wald oft visyt be. þane tyd þe king a tyme to ryd In þe cunctre nere be-syd quhare dweland wes þis telman. bot knawlag had þe king nan þat his sovn wes fosteryt þare; bot as he by þe house can fare, he saw angelis fare &amp; brycht one þe ruf of þat house lycht, &amp; oft com ydyr out of hewine, &amp; enteryt syngand with a stewyn. þe king þat saw þis, had ferly, &amp; speryt at þame ware hym by, quha aucht þe house he saw þer, &amp; quha þare duelt in þat sythware. &amp; sad þai: “sa haf we blyse; ?oure son fosterit þare-in is.” þe kyng, þat Ioyful þan wes, in-to þe house but mare can pas, &amp; til his son beheld in hy, quhare he can in þe credil ly, &amp; saw þe angelis to &amp; fra cum oft, &amp; hym confort ma, about his credil gangand with melody &amp; angel sang. þis quhen þe king had herd &amp; sen, þe Ioy he had wald na man wen; bot þar na vthyr [wes] bot he þat tholyt was þat sicht to se. his handis þan he held on hicht, &amp; lowit god at al his mycht, þat sik a son had til hym send, &amp; prayt he suld hyme defend fra alkine Il, &amp; grant þat he in he seruice mycht growand be. bot quhat kine wyse he god louit, or hou þat he his son blyssit, It ware ful lang here to say. nocht-þan, or he ?ed away, for god had latine hym se þat sycht, he gaf of heretable rycht to godis seruice al þat ton In-to fre possessione, &amp; wend his way blyth &amp; glad, for It he sa sene had. &amp; quhen he come ham to þe quen, tald al þat he had herd &amp; sene, þat rycht blyth was of þat thing, &amp; ?auld to god gret lowing, &amp; ekyt þare deuocione in almon ded, &amp; oracione, prayand to god Ithandly, þat he wald for his gret mercy sa kepe þare child furth þat he a lele seruand til hym mycht be. syne eftyre it tyd of case þat quhen sychen deliuer was of a knaf child þat deit rycht þan or men with hym to baptyme wan, þane was gret dule mad, &amp; rare, oure al þe cunctre here &amp; þare; bot nane sa mykil sorou mad as kyng and quen þat most cause had. for it is mast sorow of ane, barne to be fra þe gettare sa tane. nocht-þane þe king hyme thocht, þat to mak doul it gaynit nocht, &amp; þane for þe dynt of ded agane þe quhilk is na remed. þar-for he bad to þam hyme by to tak þe ded barne with al hy, sped þaim with It for to ga quhare his son is mocumma, &amp; vndir his clathis by hym lay, &amp; quhat suld word þer-of assay, &amp; quhen þai as he bad has don, þe barne þai suld agan bring son, sa þat he suld na sorow mak, bot se quhat end it suld tak; for be þe sicht he had sene trewly he trewit, but ony wen, þat thru þe tweching anerly of mocumma þat barne in hy suld turne to lyf. &amp; but delay, as he bad, sa did þai, &amp; tuk þe ded barne, þat wes fare, &amp; layd it by the kingis ayre in credil til his nakit flesch vndir his clathis, þo it cald was. bot men gret wondir þan se mocht of hyme þat ded þare was brocht. fra he his bruthyre twechit had, fra ded to lyf he come but bad, &amp; squelyt gret &amp; raryt ?arne, as kynd gaf to sic a barne. þe gud men þan þat brocht hym þare, þat had mad fyrst dule &amp; care, quhen þai saw þis gret ferly, Ioyful þai ware, &amp; in hy þe ?ong barne tuk &amp; hame had to king &amp; quene, þat Ioy mad, ?ey, mare þan ma nemmyt be, quhen þai þare barne lifand can se. quhat confluens of ?ung &amp; ald þan was þare, ma nocht be tald; na of þe merwal quhat wondering; na hou to god was mad lowyng; &amp; anerly þat was nocht þare, bot thru þe kirk wyd-quhare. þe chyld þan to þe kirk þai had, &amp; gert it hofine be but bad, &amp; it fosterit tendirly as his stat wald delytabli. sone eftyre a ferly fel, alsa gret as I hard tell. eftyr of tyme þe process, quhare mocumma fosterit was, It tyd his noryse for to be sitand &amp; had hym on hyr kne be þe fyre al hyre alane, for þe lawe þare gat ware gane. &amp; it hapnyt hyre in hy oute þe house to here gret cry. þare-of scho gret ferly had, &amp; for to wit quhy it was mad, scho stert vpe &amp; þare with-al þe barne fra hyre handis can fal in þe fyre, þat was sa gret þat nane mycht nicht it for het. &amp; scho þat þe barne saw sa in þe fyre, had sa gret wa &amp; sa abaysit cane stand, þat scho had noþir fut na hand to helpe þe barne, bot lud can cry. ?et þe barne stil can ly, ay kepand it sa godis grace þat in þe fyr vnbrynt it was. þane raryt scho loud, and raf hir hare, &amp; beft hyre-self &amp; mad sic care, þat of hyre wit scho ?ed nere wod for sorow of þat frely fud, eftyre help criand Ithanly, til at þe last þare com in hy ful fele þat herd hir mak sic care, &amp; fand þe barne ?et lyand þare, &amp; hynt It out, &amp; syne It fand as in þe credil it ware lyand. &amp; sum saw angelis ay repare, þat It kepit elyk fare fra wemmyne of þe fyr sa brath oþir in body or in clath. þane gert þai þe bellis ryng, &amp; “te deum laudamus” syng, &amp; lowit god increly, þat had kyd sic ferly, &amp; schewit þare sa mykil mycht in þat ?ung barne til al þer sycht, gerrand þat elyment þat he had gert obeysand til hym be. ane vthyr als befel þat þis nuryse I of tel. for?etil of þe mykil wath, þat tyd þe barne for-outyn skath, ane erand had to do þer owt, bot, for scho of þe barne had dout to lewe It in þe house alane— for al vthir a-way ware gane— &amp; in a fat þat stud hyre by, brad &amp; depe, &amp; þane dry, weppit in clathis þe barn can lay ful tendirly, &amp; ?ed hyre way, wenand it mycht þar be stil but parel, til scho come It til. &amp; quhene scho hyre gat ware gan, of þe men?e in come ane vnwitand þe barne wes þare, &amp; fillyt þe fat but ony mare of watir, richt vpe to þe bra, &amp; syne of þe house can ga. þane eftyr þe nuryse come, þat had hyre hart out of home, for thochtful scho wes of þe barn, &amp; to þe fat sped hyre ?arne, &amp; fand it fillit to þe bra, It wes na were, þan scho wes wa. þan þe man callit scho þe fat can fil, &amp; speryt quhare put he þe barn til, þat in þe grond of þe fat lay. &amp; he schortly til hyre can say, þat he wist nocht of þat barn, but hopyt wele It was forfarn gyf scho lad It þare; for he, vnwittand it þare suld be, fillyt þe fat &amp; held is way. quhen scho hard hym so get say, scho rugyt of hyre hed þe hare, &amp; squelit fa[s]t, &amp; hie can rare, &amp; with hyre handis skartyt hir face, &amp; al þe lawe þat nakit wes, &amp; with hyr newis reft hir brest, al þat scho mycht wyne to nest, &amp; callit hyre-self ful pytisly of wrech þat sa reklesly þat in hyre fawt sic a barne þe tothyr tyme ?et sa forfarne, &amp; for þat knawine wes hir gylty to man &amp; god almychty. þane ruschit men to spere þe cause quhy scho mad sic bere. &amp; quhen þai þe manere wist, þe fat þai tyd don but mare fyrst, &amp; fand þe barne hale &amp; fere, as watir neuir had nychd It nere, bot als dry it was sene, as in þe credil it had bene. bot angelis, as þai did before, It kepit þane, myne no mare, fra wath of watir quhare It lay, as in þe fyre befor did þai; for he þat quyk sawit moyses in þe watir quhen he put was, has defendit þis barne here, þat lyk was to be in gret were. quhat is þare mare to say, but þan ful ioiful wes mony man, &amp; mykil lowyng wes þan mad to god of hewine, þat sa gret had merwale in þat barne sa kyd, quhen it was in þe watir hyd. þane was the nuryse for Ioy gretand, quhen scho hyre fostir sowne fand. lord crist þir werkis are þine, þat þis gerris þi halowis schyne be merwalis &amp; vertuise sare, þe quhilkis þai wrocht til þai were her lifand! &amp; lowyng to þe be a god in personis thre! of þis barne þis wes begynnyng for to grew in hewynly thing, for ferlys þat fare ware &amp; sere, as ?e sume part herd has here. &amp; ay in body as he grew, he grew in vertu fare Inuch. &amp; fra he cuth spek grathly, he wes set to þe schole in hy, &amp; þare in his begynnyng leyryt sic as til ?ung men afferyt, In gud thowis to haf delyt, &amp; in vertuyse to be parfyt. &amp; quhen he come to rypare eld, þat he mycht hym-self weld, he sat his hart one heare thing to her, &amp; haf vndirstanding. &amp; quhat his hart printyt within, he held wele, &amp; fled ay syne. &amp; be he com to sewine ?ere, he cuth langage spek sere &amp; vndirstanand þam rycht wele, god had hyme send sa gret cele. &amp; als of þat eld was he lik to a formulare to be, of quham men suld behold þe ded, þat god honoure wald &amp; dred, &amp; þare-with hou þai suld be to þare nytboure in cheryte. [i]n þe land þat tym þan was a man þat schane of halynes, &amp; led his lyf but ony blame. for-þi of hyme fere ran þe nam; sa fare þat þe forsad kyng was wytryt wele of his lyfyng, &amp; þat he come of kingis kyne, sik as wes Irland withine, &amp; columbe had to his name, a man þat was but ony blam. sic request he hym þan mad, þat he come til hym but abad. þe kyng þan with hym tretit sa þat he tuk with hym mocumba, for til enforme fyrst, &amp; lere in vertuse &amp; in science sere. &amp; he þat abil was &amp; ?yng, folouyt his mastir in al thing, &amp; wald consawe ful sutelly quhat-euire he taucht in til hy, &amp; in his hart wele held It, ay retentywe he had a wyt, &amp; had hym in sik degre þat his ourmen be sutelte &amp; les þan he in gret meknes, he wald ourecume, &amp; neuir-þe-les he kepyt ay his innocens of alman but offens. &amp; growand ay furth he wes in vertu and in gudnes, &amp; for he doutyt for to fal, til abstinens he gef hym al, &amp; held his flesch vndirlout, for dred it suld worth stout a-gane þe saul, &amp; ger hym syne, &amp; let hym hewins blis to wyn, &amp; gef hyme to prayere &amp; to wak, hyme to god seruand to mak. &amp; god his hart able ay mad to lere þat he wald but bad, sa þat of thre moneth þe space al warldis wit be godis grace &amp; seruice als of haly kyrk he leryt al, &amp; wes nocht Irk. &amp; here-of suld na man ferly, gyf he consyderit suthfastly þat quhare þe haly gast wil be mastir but dyffyculte, he ma gere man consawe althing but bysynes or trawalyng, as of salamon we red, þat wes þe wysest man but dred, with-in þe space of a nycht of al þat wit he gat þe slycht, thru theching of þe haly gast, þat is best mastir in til hast; for to god as we ma se nathing may inpossible be. thane fra sanct colme had persawing how clerly godis grace can schyne in mocumma, be syndry thingis sere, þat in hyme he saw apere, til his disciplis sad of hyme: “?one man þat schenis as a ?eme, I ame nocht dingne to lere trewly, fore angelis of[t] tyme sen haf I repare til hyme &amp; kene hyme al þat he wald lere gret &amp; smal, &amp; namely hou þe haly wryt sal vndirstand &amp; expond It.” quhen þai herd þis, þai had inwy a-gane mocumma fellouny &amp; dyspyt, because þat he wes lowit in þat degre. bot sancte colme, þat þare enwy persawit &amp; þare fellouny, lowit mocumma fere þe mare, &amp; honouryt hym þan he did are, &amp; of[t] with hyme held carpyng of lestand lyf &amp; hevynly thing, &amp; wald hyme schaw al priwete þat in his thocht consawit he. nocht be þe þocht mocumma wist his mastir lufit hym sa as he be sere assay can fele; ?et pridyt he hyme nocht a dele, bot þe sammyne humylyte he had befor ay kepyt he In honest conuersacione &amp; stratnes of relygione. for-þi þe grace of god grew ay in hyme bath nicht &amp; day. þan rane þe fame of hym rycht wyd, in al Irland in al syd. ful gret Ioy sancte colme þan mad, þat he sic a discipil gottine had. &amp; mocumma was rycht glad þat he sic a mastir had. &amp; for þare cause þat sa haly ware, men come to þam of landis fare, til haf þare informacione, &amp; alsa for þare benyson. &amp; ?et come fore-owt ma þane to sanct columbe to sancte mocumma, for ferly þai had, þat he in sa schort tyme suld haly be, bryngand hyme gyftis fare &amp; gret, as for his clething &amp; his met; bot þare-of he wald nocht, for he by warldis gud set nocht, &amp; namely for his fadir sak. Bot þare-of wald he nocht tak; &amp; for he wald nocht knawyn be with þe men of his cunctre, he determyt in his thocht, þat dwel þare langare wald he nocht, bot passyt in vnchut land but bad, quhare na man knawlag of hym had. &amp; sa to do þat he his wil set, sad his maistere til, þat of his purpos wes blyth. fore-þi he sad til hyme alswith: “der son, in crist I lowe god ay þat he had leryt þus to say; for It þat þu has sad me til of ful parfyt men is þe wil. &amp; now, dere son, I sal tel þe al vtrely myn priwete; þat is, þat myn wil has ben ay of myn kith to pass my way, with-þi þat I had þe wil of þi kyne &amp; myn þare til. bot for þi kyne I lettyt mare þat, gyf þu sa dide, wald haf care; for þu þare suffrant Ioy is now. þare-for, wil þu myn consal trew, þu wyne þare gud lufe &amp; lewe— for sa gat ma we best eschewe— &amp; þat done cum a-gane me til. þane ma we pase quhare-euir we wil.” þe ?ung man sad: “ser, I haf nane fadir now bot god alane, fore quham fadir &amp; modir bath I wil forsak, þo þaim be lath; for þu nixt god is my fadir, &amp; haly kyrk is my modir. for-þi I wil lewe be na wyse þi cumpany na þi seruice. fore quhare þu gays, wil I ga, til ded tak ane of ws twa.” his mastir þan gret ferly had, &amp; in his hart gret Ioy he mad, quhene he þe gret deuocione of hyme herd &amp; þe perfeccione. þane sad he: “son, til þu in ?uthad was stad a barnis nam þou had, bot for þu ?uthad has warpyst &amp; is parfyt man in cryst, þu sal be callyt machore, &amp; lewe þe name þu had before.” sanct colme gert þane aparel a bat sture with wetale, &amp; sped hyme to þe se but mare with al þat wald with hym fare, his ferme hope in hyme setand þat has to stere bath se &amp; land. þane machore fyrst in þe bat wan, &amp; reprowyt þe mastir man of his tary &amp; his slawnes, þat he to saile sa lethand wes. þan, helpand god, þai saylyt a quhyle, til þai come nere þe Ile of iy, &amp; þare saile strak; þane þare thocht land to tak. ane melluma in þat sythware come to þe se &amp; saw þame þare, &amp; knew sanct colme, &amp; wes blyth, &amp; at hym speryt alswyth, gyf he one land wald be. &amp; he sad: “?a.” þane in þe se þe carle wod to þe bat but bad. &amp; to þe land quhen he þame had, þane sad sancte colme: “ar we al here?” sad melluma: “?a, now ser.” sanct colme gert þame cum hym before, to se, &amp; myssit sancte machore, þat ?et in his prayere lay. sancte colme þan to þe carle can say: “?et wantis ane &amp; Is mare with god of hewine þan we al are.” þane passit þe carle &amp; sperit, gyf he to þe land dry borne wald be. “?a,” sad he; &amp; but mare dry to þe land he hym bare. þane colme of his cummyn wes blyth, &amp; athyre kyssyt vthyre swyth, &amp; recommendyt gretumly of vertuse lyf &amp; of haly. thane sad sancte colme: “bruþer, blissit be þis place; &amp; pray to god þat he send his angel to blyse It, sene we to cum here is hapnyt.” &amp; as he sad quhen þai had done oure al þe Ile, þai passit sone, &amp; fand it rycht profytable, &amp; to duel in gud &amp; abile. &amp; out of Irland in a quhyle men may wele sayle in[-to] þat Ile. &amp; as þai socht had þe place, þai fand quhare a fare sted was, enhournyt with treis sere, &amp; spryngand wellis fare &amp; clere. þane sad sancte colme, he wald þare duel, &amp; pas na forthyr mare. a mansione þan fyrst þai mad to sancte colme &amp; but bad. &amp; syne a mansione sufficiandly þai mad to sancte machore in hy. &amp; til al þe lawe þai wrocht placis til indwel as þai rycht thocht. sancte colme duelt þare-in þane as abot and haly mane. syne þai saw ane vthire Ile, þat þai mocht saile to in a quhile, þat mule hycht; &amp; þare to preche, &amp; cristine folk als to teche, sancte colme send his dyscypil here sancte machore, þat wes hym nere. þe quhilk, as he com in þat land, sewin myssale vgly he fand, &amp; askyt of hyme sum thing of cheryte &amp; his blyssyng. in godis name he bad þam pase to sum watir þat by was, &amp; wesch þame. &amp; sa dyd þai, &amp; gat þare hele but delay. &amp; as þai clene ware, with a stewine, machore þai lowyt and god of hewine. &amp; quhen he þare had ben a quhile &amp; prechyt oure al þe ewangel, he come to þe Ile of iy, til his mastir, &amp; wes besy to study into haly wryt, &amp; oft time put It to wryt. &amp; as he a nycht cane wryt, a thing quhare-in he had delyt, before þe end of It [he] mad, þe lycht hym fal?et; &amp; þan he had ferme hope in god of hewine. one his fyngyre end blew ewine þat as a candil brynnand lycht, &amp; til done he had gef hym sycht. &amp; sa hapnyt [in] þat sythware, a lytil barne for til be þare, &amp; saw hou þis ferly fel, &amp; to þe common cuth it tel. þan had þai fare mare Il wil þane befor sancte machore til; namely for þai micht nocht sic merwalis wyrk as he wrocht. syne as Il men tuk to rede nedly for til haf hyme dede; bot for þai durst nocht opynly for his mastir do sic foly, þai, to fulfil þare entent, poysone with ane innocent, say þai suld þe les It think, þai send hyme myngyt into drink. sancte machore sperit at þe barne, quha þe drink send hym rycht ?arne; &amp; he sad hyme þe suth hale. þane wyst sancte machore be his tale, þat in þat drynk wes felloun gyle. ?et þane he tuk It, &amp; cane smyle, &amp; sad: “þar is brethyre fals &amp; fra cheryte ful fare als þat me of þis warld wald bryng, þat neuire myse did þam in ony thing; &amp; now war ful gud to me to be vysit, &amp; with god sene be, &amp; as god wil, sa mot It be.” with þat þe cop in hand tuk he, &amp; sanyt It dewotly. þare mycht men se a gret ferly, hou þe cop he heldit done, &amp; al þat was fel poyssone fel of þe cope, &amp; hou þe lafe þare-of to þe cop clafe. syne þat lycure he drank þare but felyng of ony sare. þe chyld syne tald þam þat hym send, as he saw fra end to end. þane sancte machore prayt hartly god to forgyf þaim þat foly. &amp; as þai herd sik tything of þat barne of þat ferly thyng, þai ware inflammyt of þe fyre of inwy þan; and in gret yre to þare maistere but delay come, &amp; þus-gat can say: “machore gerris men be sorcery trowis he dowis merakile opynly, &amp; sympil men into þare sycht dissawis thru þe dewylis mycht, &amp; is contrare til ws ay; for-þi, suthly, ser, we say, þat we wil hale lef þe, &amp; he langere with þe be. for-þi chese quhethyr þu wil gyf ws oure lewe or hald hym stil.” and þare mastir herand how þai sa spanly þis tale can say, he was in perplexyte, seand hou ane behowit to be, oþire to do away in haste his printyce þat he lufyt mast, ore þaim þat he had fosteryt ay fra ?outhed to þat day. he prayt þame to hald þaim stil, &amp; he suld syne ouretak þer wil. þane he kyst in his thocht in þat case he best do mocht, makand a syth to þame bath, &amp; for to kepe machore of skath, thocht he wald with wilis dele for sawete of þame &amp; þare hele. saincte machore he callyt a day, &amp; til hyme þus-gat cane say: “my dere bruthyre, in priwete I haf for to say to þe. &amp; fyrst, I pray þe þu wil be na way tak in til Il. bruthyre, þu wat þat quhyle Ihesu sad, in þe ewangyle, ‘quha lufis his saule mare þan me ma be na way my serwand be,’ &amp; til his printyse can he say: ‘passis thru þe warld oure way &amp; til almen þe ewangelis teche &amp; to tak baptysme þame preche.’ hou ma we þane þis word fulfil þat in a nuk here lyis stil, &amp; bot of oure-self thinkis nocht, &amp; of sawle hele na thing wrocht of fele folk þat wyd-quhare in fawt of techyng tynt are; &amp; namely sene we haf mycht of body &amp; of science slycht? ryse we, þare-for, &amp; dress ws til godis bydyng to fulfil. &amp; for my eld, as þu ma se, to lyf in quyet accordis me, &amp; for þu ?ongare is þane I, scharpare of wyt &amp; mare mychtty, In godis name þu tak one hand to pas into fere land, &amp; preche godis word alquhare to þame at in wane-treutht are, &amp; press þe bysyly for to wyne þare sawlis þat lyis in syne.” sancte machore sad: “mastir dere, gud is I do as ?e me lere for ?oure prayere &amp; ?oure consele; for þat to me ma mast awale.” quod he: “with myn oracione, mad hartly with deuocione, I sal helpe þe but fen?eyng, &amp; helpe þe in al vthyre thyng. eftyr my possybilyte, dere sone, I sal helpe þe.” sewine mene þane he taucht hym til, to serwe hyme &amp; to do his wyl; &amp; byschape staf gef hyme alsa, &amp; belt, &amp; of his clathis twa, &amp; bukis, þat ware necessare to hyme to prech godis lare, &amp; ordenyt hyme a galay, &amp; wytale þare-in gert he lay. &amp; þus to mak quyet &amp; pece of It, he wyst fellouny wes. þare-for, as machore was redy to pas þe se, sancte colme in hy gert al his printeyss cum before hyme in absence of sancte machore, &amp; sad to þame: “sonnis dere, I haf ?ou fosteryt mony ?ere, &amp; wat, gyf ?e wil one meyne, þat I al-way has besy bene til infourme ?u in cheryte, &amp; in sawle hele thochty to be. &amp; for ?oure hartis ar herd as flynt, &amp; ek I haf myn trawale tynt, for in ?oure hartis ?e had Ithandly þat ?one haly man ay inwy, &amp; ?e ware bowne ay to do Il til hyme þat neuir mysdid ?u til.” quhen he had þis sad &amp; mare, þane þai repentyt þam sare It þat þai had don before agane cheryte to sancte machore, &amp; sad: “fadyr, wele wat we we haf mysdone in þat degre; bot now reconsel ws hyme til, &amp; now ws get his gud wil.” sancte colme þane, þat besy was betwene þame for to mak pece, callyt machore and tretyt sa, þat he betwene þaym pes can ma. sancte machore þan his lewe tuk rath at mastir &amp; þat brethyre bath, þat with hyme to þe se can pas, repentand þame of þare trespas; &amp; of now lewe has tane, and kyssyt þame euire ilkane. his maister þane &amp; he mad wa þat þame worthyt part in twa, &amp; kyssyt oft þat þare partyng with regrat &amp; with gretyng, &amp; Ilkane cane vthyre blyse with wordis of gret teyndirnes. [t]hane to þe galay went machore— &amp; sancte colme quhare he was before— &amp; helpand god, saylyt þe se but distrowbylance in dais thre, &amp; ewine north in scotland arywyt, quhare þai fand dwelland a cristine man þat farcare hycht, þat ryches had &amp; mykil mycht, þat prayt þame for to say, quhen þai come &amp; quhat ware þai. &amp; þai sad hyme þe suth alswith. þane wes þis farcare ferly blyth, quhen he sen had sancte machor; for he hard spek of hyme befor. &amp; because of his renowne, þis farcare hed hym til his towne, &amp; al þat nedful til hyme was gert get til hyme mare &amp; les, thankand god a-beowe þe lawe þat he wes worthy sic gest til haf; for he in sc[h]ort tym gert hyme be, parfyt in double cheryte; þat is to say, with god &amp; mane. &amp; þare-with his luf he wane, þat he sad til hyme: “fadir dere, lo! al þis landis are myne here &amp; is my herytag al. for-þi þus place tak þu sal, to mak quhare-euire þu wil a place. &amp; gyf ony of myn o[f]spryng, percase, gane-sais It, waryt mot he [be], til he thole þe brukyt fre.” sancte machore þane thankfully his gyft tuk, &amp; al þe place by socht to &amp; fra, til he fand a sted til hyme wes gannand, besyd a watyr bank, þat rane in-to þe se, &amp; lyk was þane as It a byschopis staf had bene. &amp; fra sancte machore had It sene, til his disciplis can [he] say: “lo! here myn dwelling place for ay, for my master to me cane tel, þat I in sik [a] place suld dwel.” þane gert he bygyne þare be mad til hym as he mystere had. &amp; syne til al þe lawe gert he bygyng mak in þare degre. &amp; eftyr þat he gert wyrk be craftly men a costlyk kyrk, &amp; þat men callyt ?et, “of sancte machore þe seg ore set.” ser warkmen syne on a day, þat had gret thryst, can til hym sa: “dere fadir, wit ?e quhen we swink, þat we haf gret fawt of drynk. help vs, þare-for, gyf ?e may.” þane sancte machore but delay gat gud vatere in fusione; &amp; seruis ?et til al þe towne, &amp; springis ?et as It did þane, at prayere of þat haly man. &amp; fele þat of þat watir drank gat hele, &amp; hartly god can thank. þat was þe fyrst merwal þat he wrocht, þat quhen þat men mycht se, þat now þe name has scotland, bot pychtis þane in It ware duelland. þane come til hym of placis sere mony printeise þat redy were til vndirly his dyscypline, &amp; fore to tak of hyme teching. þane duelt a mane nere by, relygiouse &amp; rycht haly, þat to name had dewynik, þat godis ?ok bare on his nek, &amp; to sancte machore com a day, &amp; til hyme þis he can say: “gud ser, be-hald, &amp; þu ma se, hou fele folk in þis cunctre are ?et habandonyt mony wise to mak till mawmentis seruice And þus [h]ave ner-hand nan to schav goddis word, or ger men knaw þe nerrest get till hewynis blis. for-þi, master, my consall is, þat þu in þis cunctre duell still, goddis wangel for to preche till þus pechtis, at are lath to trew; And I with goddis helpe will now to þame of catnes but mare gang, þat cristine treutht is myskennand lang, Amang þaim goddis vord to schaw, to ger þaim god parfitly knaw.” sanct Machor sad: “þat quheþir na we, sal ilkane vthire eftire se.” &amp; he sad: “?his, ?eit forow criste ve sal eft met in his bewiste, &amp; bruk vith hym ay lestand bliss. bot, dere fadir, I pray þe þus, ffor ded nerhand abidis me to tak, fra I be gane fra þe, þat þu wald, eftyr I be dede, ger bring my body to þis stede, &amp; ger It grawine be, quhar I had mad my duelling Ithandly.” And he heicht hym he suld do swa. Atheris þar lewe with þat can ta, And dewenik can to catnes pass, to folk þat þan wntreuthtfull wass, And sped sa weile in schort tym þare, þat þaim parfit in godis lare he mad. bot ?et þan sanct Machor ffurth preichit as he did befor the pechtis, &amp; swa sped þat he gert mast part of þaim cristnit be; &amp; namely he gert master men trew, þat wntreuthfull war to þan, bath thru þe lare he can þaim lere And thru schauyng of merwalis sere; &amp; þar templis distroyt wyd quhare, And ydolis þat in-to þaim ware. &amp; þus gat lang tym trawalyt he Of goddis corne wynnare to be. syne tyd one a tym to gang Apone þe feild his corne ymange, And saw a bare mekill &amp; gret defoull þe corne with feit, &amp; ete, &amp; do gret skath. &amp; þane sad he: “in goddis name I commawnd þe þat þu in þat sted stand still.” &amp; onone sancte Machor com hym till, And strak hym with his staif onane, And he sowne turnyt till a stane, And in þat schape sa standis he a ?ard stane, as men ?eit ma se. syne machor com in-to a place And saw a man þat mykill vas, &amp; in þat cuntre duelling mad, &amp; to his richt name dinon had, &amp; was payeme &amp; richt crafty in fendis warkis &amp; sorcery. And he wald oftymys ger men ven þat sewine hedis on hym had ben. And quhen sanct machor sen hym had, he ferlyt first, &amp; syn but bad a psalme he sad begynnand þus of scriptur: “Exurgat deus”; &amp; or he of þat psalme mad end, thru goddis mycht It was wel kend þat he na hedis had but ane. ffor-þi þat tyrand or he fane of sanct machor fell to þe fet, &amp; for his synnis sare can gret, prayand hym for goddis sak þat he wald cristine man hym mak. &amp; he sad hyme, with-þi þat he wald lewe his sorcery, &amp; be gud cristine man &amp; cristine fay ffra þine furth treuli kep alvay, anentis god he suld hym wyne fforgiffines of his mykill syne. &amp; he hicht þat with full gud will all haill his byding till fulfill. &amp; sanct machor gert hym nocht-þan Resawe baptym, and swa hym wane and tacht hym weill in cristine fay, &amp; leit hym syne pas hyne his vay. ane vthir tym sanct machor ?ed prechand &amp; sawand godis sed, Men brocht a man þat was blind borne, &amp; seit hym sanct machor beforne, &amp; prayt hym ful sare þat he thru his prayere wald gere hym se. &amp; he þat reutht ay in hert had, tuk wattir &amp; blissit it but bad, &amp; þare-with all ennoyntit richt þan oure corce þe eyne of þat blind man, &amp; sad till hyme: “luk vpe &amp; se.” &amp; as he bad, richt swa did he, &amp; saw als clerly all kine thinge, as he of sicht had neuir merring. &amp; he þat na tyme saw befor, saw þan &amp; lowyt sanct machor, quham thru þe sicht god swa hym gefe. &amp; one þe same did þe laiffe, þat saw or herd þis gret ferly, ?auld thank to god full increly. ane vthir tym as he can stand, goddis word to folk prechand, þat stud a-bout hym in-virroune, Men brocht a dede cors ovt of tovne, &amp; lad It done befor his feite with lamentacion and greite. &amp; synchenus to name he had. sanct machor þan speryt but bad quhen þat he was or of quhat kin. &amp; þai per ordir tald till hyme, &amp; als þat he of kine was nere to gud sanct colme, to god sa dere. &amp; fra sanct machor þat herd tell a-pon his kneis sone he fel, &amp; prayt till god one sic a wyse, þat at dede man lof &amp; cane ryse. &amp; swa with prooff of mychtfull dede he strinthit alway godis sede. &amp; ferleis wrocht he þan sa feile, þat he mad mony payene leile; ffor he to þaim was sic myrroure, þat he gert þaim leif þare erroure. god grant ws grace þat we do swa out of þis lyff or þat we ga. off þis sanct machor þe fame rane thru sere land, til full mony man of ferleis þat thru hym god wrocht. ffor þat of syndry landis men hym socht ffor to purches his benysone, &amp; haf of hyme instruccione. a-mang vthire, twa of Irland þat herd tell of hym tythand, &amp; ?ung, sum dele letteryt ware, till hyme sa besely can spere, and socht sa long til þai hym fand, quhare I sad are into scotland, ?arnand till haf instruccion of hyme and informacione, &amp; how þai suld haly wryt vndirstand and vndo It. &amp; he resawit þamme full weile, &amp; all þare ?arnyng ilke dele he tyd þame, &amp; full sobirly enformyt þaim full parfytly of cristine treutht, of lyf at sall ay laste, &amp; of sawle heile with-all, &amp; mony vthir spedfull thing. bot he in þame ruit his techi[n]g; ffor, fra þat þai þare leif had tan, þai na tyme for to scorne hym fane; &amp; his lare and amonesting, þai sad, was richt nocht but hethi[n]g, &amp; þar-with callit hym “ypocrit.” bot þam reuengit was full tyt; ffor nocht fere þine in till a sted suddanly þai ware all deide, &amp; schot in till gong stinkand, quhar nan of freyndis þaim fand. It hapnyt a tym in-to ware, quhill sanct machor was duelland þer, þat he for faut of weile tyd land, gert teile a mekill feild of land; &amp; þocht It was leyne &amp; dry, he socht to saw þare bere &amp; Ry, in goddis larges assouerand þat it suld grow weile in þat land. Nocht-þane his seruandis had ferly þat he gert teile ald land &amp; dry, &amp; namly for þai west but dred to saw þat land he had no sede. þan he sad to þaim þat swa thocht: “god is mychty to helpe; dred nocht; quhar man na liklines ma se.” to twa of his prenteis sad he: “hald ?oure gat to my lord ternane; sa hym for sede haf I nane, quhar-with my feilde þat I saw may, hym in-to sic distres I pray At he at þis tym wald help me of his seide with sic quantite.” þat a gret bane of it rycht tyt In-til his throit clewit sa faste þat he to de was sare agaste; ffor he mycht swely it for na slicht, na out till put it had na mycht. þan was þat wrache wondir wa, persawand weile he was sted swa; ffor he tholit in till þat houre lyk to þe dede mony herd schure, &amp; alswa had he schame to tell quhy he þat fische to þe tend fell ffor his delit had etene þane, þat acht was to þat haly man. ?eit þan with quaquand voice sad he to þaim þat vare is maste priwe: “to me þat sted is in þis wath, yhone goddis man ?e bring me rath; ffor I will grant hym but delay þe thing quharfor he can me pray.” his meng?e þan foroutine more passit and brocht hym sanct machor, ffra quham he askit forgewine, &amp; he had nytit hym his askine; &amp; þar-for mekly prayt he þat he wald of his pitte. &amp; þat erth þat he askit hade, he gaf hym þare but langer bade. sanct Machor blissit hym one ane. out of his hals þan lape þe bane, &amp; he mad haile als smertly wes, as man þat neuir weste of seknes. sanct machor þan mesuryt þe place, þat lang &amp; brad &amp; richt plan was, And in a litill tym gert wirk of treis fare a cumly kirk. &amp; quha-sa reddis þus, ma see how besy þat gudmen suld be ffor till obeis in althing of haly men to þe bidding, &amp; namly and one alkine wise quhar it twechis godis seruice. ffor, lo, he þat litill before Mad Rud answere to sancte Machor thru priyd &amp; awaris gredy, And godis man dispituisly fra his presens chasit away, Is now ful fayne hym for to pray, &amp; spek ful reuerendly hyme till, &amp; als to grant hym al his will. þis is litill of It we Rede of sant Machor his mykill dede, &amp; of þe merwalis þat he wrocht to pectis land, fra þat he socht; for I can nocht þe teynd part tell of gret ferleis þat thru hym fell. bot gyf þat I say suthfastly, It was nocht thru hyme anerly, bot god was þe mychty makare, &amp; sanct Machor þe furth-schewere. sanct machor þan set all his wit to cun parfitly haly writ, þocht þat he þar parfit was thru plentwis gyft of goddis grace. In till his study sait a day quhen ane com, &amp; can till hym say: “syre, sanct ternane, þe byschepe, nere Is cumyne to spek with ?ou here, &amp; of his clerkis gret party.” sanct machor þan with gret hy left þe study &amp; þe buk, &amp; of his clerkis with hyme tuk, And met sanct Ternane Reuerendly, And halist hyme &amp; his cumpany, &amp; he hailsit hyme aganes his. þane can athir wthire kis. &amp; sanct machor till his herbry sanct ternane leid full reuerendly. &amp; firste in kirk enterit þai bath, &amp; to þare vrisone went Rath. &amp; syne þai blissit athir wthire, þe bischope first, &amp; syn þe tothire. syne, eftire all þe cumpany has kissit entrechangeably, &amp; he þan þame Resawit had, A schort sermone full wisly mad of paciens &amp; cherite, Recommendand humilite. syne eftire, as þe custum was, he led hym quhar he suld tak ese, &amp; mad hyme mery for to fare, &amp; als þame all þat with hyme ware. sanct Machor þan full gret Ioy made þat he sa dere worthy gaste hade, &amp; þe bischope full fane þat wane þe knawlage of sa haly man. þan held þai wele lang sermonyng of haly lyf &amp; hewinlik thing, &amp; till þat þai sait at þe burd, amang þaim wes nan vthire word, bot fed þaim self with gastly fud &amp; gaynand drink þare-to &amp; gud. þane come to þaim gret company of deuot men, þat encrely requiryt þaim with awisment, þat þai with goddis Iugment þe priwete mare opynly wald expone þaim &amp; expresly. þe bischope þane wonderit was of þare wnwit &amp; simpilnes, [&amp;] sad to þame: “my childere dere, þis demand þat ?e askis ws here, Is a demawnd without profit, for quhat man is he sa parfyt þat can tell godis priuite, þat be na way ma witine be, ne manis wit ma strek þartill, to consawe it thru kindly skill, þat he in till his forseyng Reseruit till his awne witting. &amp; þare-for rycht gret foly is to ?ou to spere or tret of þis.” sanct machor als þat þaim can smyll, sayand: “a wis man sad wmquhill, sek na heyere thing þan yhe na stallowart be na degre. for quha is goddis wit ma knaw, or ?et his consall hey or law? for godis priue deme ma nocht, na all his gattis ?et be socht. for-þi full gret foly it is to sper þat manis wit excedis, or for till haf of It k[n]awine þat he ma cum to for na thing. &amp; þarfor lewe forthir to spere þe þing þat ?e ma neuir nicht nere; for sperer of his maieste fra his Joy sall donne thrungine be.” &amp; all þa þat þis demaund mad, stud þane stane still &amp; gret scham had. sone eftir þis þai ras ilkane &amp; lewid, to þare awne ar gane, &amp; with euire common blissing þat þai mad þat haly departing. nocht lang eftire apon a day to sanct Machor a man can say, þat sanct dewynnik In-to catnes thru gret eilde fal?eit &amp; ded was. &amp; quhen he one his dedstra lay, to þaim þat nest war he can say: “sene þat ?e se ded sall me tak, I coniure ?ou, for godis sak, þat yhe for na trawall be Irke to bere my body to sume kirk, quhar-of sanct Machor has keping, &amp; pray hyme for þe hewynnis king þat he meyne one &amp; thochtfull be of his hicht þat he mad to me, of his gud will at our partyng.” with þis of spek he mad ending, &amp; ?aulde þe gast but mare abad. &amp; þai þat þis commawndment had to tak his body, war nocht Irk, &amp; one a bere brocht till a kirk þat was bot litill fra þat place, þat befor to þaim lendyng was. &amp; quhen þat sanct Machor þis tale has herd, as I haf tald ?ou hale, he mad Regrat &amp; had disese. bot, for he durst nocht god disples, þat nicht but slepe all haile he lay In his prayere till it wes day, &amp; in þat kirk with fleschely eyne ful feile brycht Angelis he has sene ffle vpe &amp; doune, makand þaim play, quhar at þe cors of dewynnik lay. þan was sanct machor blyth &amp; glad for þis fare sicht þat he sene had. &amp; one þe morne quhen it was day, till his discipulis þis can say; “lowe we all god, my breþir dere, þat has ws send a gud gestenere. þarfor mak we ws redy tyt hyme, as a spe afferis, to visidte, &amp; ?eld till hyme for-out delay þat office þat ws acht to say ffor worthi men quhen þai ded are.” with þat þai passit furthmare to þe kirk, quhar-at sanct Machor þe angelis play had sene befor. bot þai þat þe cors brocht þiddire, with it had gane þar way to-giddir ner by of creskane to þe hill, &amp; þar abad to reste in will. bot sanct Machor foroutyn freste folouyt, &amp; fand þaim þar tak reste. &amp; he &amp; his þar with þame abad, till þai þe seruice all had mad, þat to sic deide men suld parteyne, or ony wink come in þar eyne; &amp; syne bare þe cors deuotely till a place callit banchory; &amp; þare solempni with honoure þai grathit for it a sepulture. &amp; one hym þare þai mad a kirk, quhar god ?eit cesis nocht to wirk thru his prayere ferleis full fele, to sek and sar folk gyfand heile. Men callis þat place quhar he lay banchory dewynnik till þis day. syne eftyr þis tyme It befell þat fra sanct colme quhar he can duell In scotland come, because þat he as pilgerame thocht at rome to be. &amp; fra sanct Machor had witting In-to þe land of his cumyng, he fane nocht quhill he with hym met. &amp; athire of þame for Ioy gret; þai war sa fane þat þai met were. sanct Machor þan at hym can spere, In pilgrimag gif he wald pas to Rome, as till hyme tald was. &amp; he sad: “?a.” &amp; sanct machor þane blithar wes þan euir befor, &amp; sad: “with ?our leif, faddere dere, ?e sall nocht pas &amp; lewe me here. for-þi, sire, graunt me ?our gud will.” &amp; he consentit sone hyme till. þane but a-bad þai mad þaim ?are, &amp; all thing þat was necessare for þare passing þai mad redy, &amp; held þare gat in cumpany. bot It ware langsum for to say the wondir þat god in þe way wrocht for þame or þai com to Rome; for þai exced all manis dowme. bot at þe last with swink &amp; swet hiddir þai come &amp; trawall gret, &amp; wisit first petir &amp; paule, quhare pardone is &amp; heile of saule; &amp; socht syne wthir placis sere, quhar feile was to god full dere. of haly kirk þe cure had tane a paipe of Rome, a mastir man, gregor þat was of gret Renovne, &amp; of haly opunyone; þe quhilk, quhen he had herd þat þai war cumyne þar, but mar delay he send for þaim full Reuerendly, &amp; gert þaim cum till hym in hy, &amp; þame Resawit as his dere Richt tendirly &amp; with gud chere. &amp; syne full mykill sperit he þe cause quhy of sa fere cuntre þat þai come þar. &amp; þai alsone with schort spek has þe cause vndone, sayand: “þe cause of þis trawall þat we haf tane one hand but fale, Is for to wyne lestand Remede till our sawlis eftire our dede. ane wthir cause als haf we eke, petire &amp; paule here for to seke &amp; mony wthir in þis stede, for godis sake þat tholit dede, &amp; for til haf ?oure benysone &amp; ?oure gud informacione.” the pape sanct Machor þan can call till hyme, &amp; of þe pectis all Mad bischope for his tyme to be. &amp; þare-with his name changit he, And callit hyme morise, þat befor llang tyme to name had Machor. &amp; swa as he had namys thre: mocumna first in his cunctre, &amp; syne Machor in-to þe land of pectis quhill he was duelland. þe pape sanct gregor þar-with all a-pone a day till hyme can call, &amp; informyt hym sowne &amp; weile In all þe office ilke deile, þat suld parteyne to bischapis stat, &amp; mekly sad hyme syne þis gat: “lo, bruthir &amp; in criste sone dere, thru wescheyng of our handis here, þe haly gast hes callit þe of bischape to þe dignite, þat is schosine, &amp; to þe hicht trawale þar-for all thi mycht in goddis wyne-?arde for to vyne feile folk þat bundine ar with syne, þe wark of wangeliste þu do, &amp; þe office þat is þe to Committit, fulfill ilke day, &amp; vnreprofit kepe þe ay, &amp; gaynand &amp; vnchangeabli as þu se ned is, þu chasty, in pacience argw and pray, &amp; in doctrine be besy ay.” &amp; quhen þe pape one þis kine wise had weile informyt sanct Morise, &amp; blissit hyme &amp; sanct colme bath, þai tuk þair leif, &amp; sped þaim rath towart þar cunctre for to gang, &amp; one þar way trawalit sa lang &amp; ythandly or þai wald fyne, till þai to quhar sanct martyne lyis, ware cumyne apon chaunce, to torone, to þe tovne of france. &amp; þare þe bischope of þat stede vith his clergy met þaim, &amp; leide in-to þe cite ful Reuerendly, &amp; purwayt for þaim gud herbry, &amp; gert fynd þaim, till þai war þare, all þat to þaim was necessare; for god had schauyt hym þat þai var thankfull seruandis till hym ay. for-þi þe tyme þat þai duelt þare, he did þame honor for þe mare, &amp; did his mycht with full gud will to gere þame bath duell with hym still. bot sanct colme, þat wald na wa be for na requeste fra his cunctre, his wayag hamewart tuk in hy. þane of þe cite þe clergy fful increly mad hyme Requeste, sene þat he duell nocht wald, at þe leste þat he wald thole ane of his þare duell for to preche goddis lare. thane was sanct colme full gretumly abaisit &amp; his cumpany, &amp; haffand ferly held þame still. bot sanct morise of goddis will sad till his mastir: “fadire dere, quhat-euire it be þat in þis were, þat quhemfull be to ?ou to do as god hyme-selfe has sad ws to, It sall be done, I sa, be me, how paynefull or how hard It be.” “&amp; þu,” quod he to sanct Morise, “blissit be ay, &amp; now blissit is, ffor-þi with martyne &amp; with me sall hewynlik are &amp; falow be In hewynnis bliss quhen þou art dede. bot ?et sall þu duell in þis stede thre ?ere, in godis corne to wirk &amp; strenth and confort haly kirk. þarefor strywe furth ay stalouartly ffor to confund oure ennymy, &amp; with prechyng &amp; techyne wyne ffra hyme þat he hankis in syne, &amp; in gud wark þi curss fulfill, quhill god in hewine þe tak hym till, &amp; of richtwisnes þi full far crowne þe giff in hewine to þi werdoune.” &amp; quhen he þus had sad &amp; mare, but bad he buskit hym to fare. bot sanct morise, þat was full wa for to depart his master fra, to ger hyme duell a wile can lay his hand one hym, &amp; þus-gat say: “my dere fadire, quhat thinkis þou as alyene to leff me now ymang vnknawine men, &amp; swa þi way in-to þi cunctre ga? [f]or, but lewe and þe benysone of sanct martyne, [to] pas of towne, It war nocht spedfull be naway.” þane can his mastir till hym say: “dere sone, suppos þat I hame fare, forsuth þe lewe sall I neuirmare, bot god þis place has grathit þe ?et all thire thre ?ere in to be, &amp; eftir of þat curs þe stryff to hafe Reward and lestand lyffe. bot ?et þi ?arnyng till fulfill we will ga now þe bischope till, &amp; ask of new his benysone, &amp; leife þat I ma pass of towne.” þe bischope rase þan &amp; hyme met &amp; tuk hyme, &amp; by hym set, &amp; fandit, giff he ger hym mocht leif his purpos &amp; chang his thocht. bot he mycht nocht for na kyne thing ger hym leif purpos na etling. with þat þe nycht come, &amp; þat auld, þat for na prayere þan duell wald, tuk leif &amp; haile þe benysone of þe bischope, &amp; mad hym bowne In sanct martynis kirk to wakk, &amp; fulfill clergy for his sak; &amp; all þe nycht in prayer lay befor þe fertire to þe day. &amp;, as men sais, þat nycht but were to sanct colme wakkand can apere sanct martyne suthfully, &amp; bad llang tym and spekyn with hym mad. &amp; þar þe buk of þe wangele, þat in þe grawe was lad sum quhile besyd hyme, quhar he grawine was, he gef hyme frely in þat place, þe quhilk all his lyftyme held he as a Relik in gret daynte, &amp; left It, quhen he can dissesss, in till his kirk as resone was. than one þe morne, quhen it was day, he buskit hyme to gang his way but langar howne [in] till his land, to martyne hyme Recommendand. þane folouyt hym out of þe towne, a fer way with processione, sanct morase with gret cumpany of lawide men and of clergy, &amp; sa partyt, þocht þai war lath, with oft blissing and regrat bath; for it is a full noyus thing of dere frendis þe departynge. quhen day was gane, &amp; It was nycht, þe bischope of þe place hym dycht to slepe; &amp; sanct martyne but were till hyme slepand þar can apere, &amp; sad till hym: “lof god in hicht, &amp; blissis hyme with all ?our mycht, &amp; he is name of alkine wyse, &amp; trew his seruand sanct morise has visit ?ou, and throu his grace benefice has ekit to þe place. for-þi of twrane þe Cite may mak Ioy als, and blith be þat sanct Morise yhone patrone has gottine, &amp; me to helpe ?one llone. for he till god sa thankfull is, þat in till hewine with prophettis And patriarkis he sall be Rewardit in-to lyk degre. for þai till hyme war as samplar to lewe his kyne þat mychty war, &amp; þis gret pilgrimag to tak, as did abrahame for goddis sak, &amp; lewe all warldis welth &amp; keyne, Reward in lestand lyf to wyne.” þe bischope þan waknyt of slepe, &amp; to þis visione tuk gud kepe, &amp; his clergy can till hyme call, &amp; word for word he tald þaim all, as I befor here tald till ?ow. &amp; þai þat richt weile can hym trev, hewyt vpe þar handis to þe hewyn, &amp; lowit god all with a stewine. þane all þe folk of þat cyte ewire ilk man in his degree, with contryt will and ane assent, to sanct morise but mare ar went, &amp; hyme as fadire &amp; saule-hyrd Resauit sone, as þame weile byrde. &amp; als þe bischape of þe place, þat with þe puple present was, of all his bischoprik þe cure be-taucht till hyme of gret honour of sprituale &amp; of temporale thing, all to demayne at his lykine, swa þat to his dowme gret &amp; small þat suld be downe, partenyt all. &amp; fra þat he sic charge tuk, he trawalyt besyly &amp; wok till his discipulis for to preche, &amp; als þe puple besyly teche; &amp; þe bidding of þe postill full ythandly he tacht þaim till; &amp; of gud lyf &amp; honeste gud ensamplar to þaim first was he; for he hyme-self in word and deide but ony [syn ly]ff ay can leyde. þe clergy þan full gret Ioy mad þat þai sa worthy faddire had; &amp; þe puple, as þaim weile byrd, was fayne þat gottine had sic ane herd. for in-to þai thre ?ere &amp; mare sanct Morise was duelland þare, þe kirk sa weile ay gouernand, þat þar fell nocht into þe lande pestilence of beste na man. &amp; þar-to weddire had þai þane, þat þai wane froyt of land &amp; se thru his prayere in gret pleynte. &amp; till it hapnyt hym of chaunce sa lang tyme for to duel in fraunce, Mony merwale god for hyme wrocht, þat I in-to þis buk wryt nocht, ffor bath it war langsum to do, &amp; I can tak na tyme þar-to, bot sped me schortly for to tell of his ending, how it befell. tharefor quhen þat he duelt had þare thre ?ere haile &amp; half but mare, he fell in till a lytill fewire, þat quhile for cald will ger men cheuire, &amp; þat seknes sa fast hyme socht þat hyme full nere till end It brocht. sex days þan with sic herd stryfe befor þat he passit þis lyfe, he gert his clerkis mak his grawe, &amp; in till his orator hyme haf, &amp; his discipulis till hyme call. he gret, &amp; sad þis till þaim all: “My sonnys der, now ame I seit of alkine flesche to ?eld þe deit, &amp; sall be mad sowne as yhe see of fleschlyk presone quyt &amp; fre. lowit be þat me has gewine grace; my strife I haf weile strifine. ffor-thi gud thing It is to me to be lousit &amp; with hyme be. for it nedis me nocht, I trev, In flesche to duell langer for ?ou, for ?e ar parfyt in althing, of grace haffand na kyn wanting. þar-for, dere sonnis, beis nocht Irk with gud werkis to strynth þe kirk, &amp; with gud dedis seit ?our will godis byding ay til fulfill. alkyne wicis ?e put away, &amp; luk ?e cristine treutht hald ay. And ferme in pece &amp; cheryte, &amp; nethbour lof, luk ay ?e be.” quhen þat he þis had sad &amp; mare, þai wer dissessit, &amp; gret full sare, &amp; sad: “der faddur, quhy will þu all dissolat ws leif ws now?” &amp; he sad to þame: “sonnis dere, I leif ?ou nocht dissolat here. I sall euir mar with ?ou be, bath quyk &amp; deide in all degre, Anent god ay intercessoure ffor ?oure weilfar &amp; ?our honour.” þe houss þan gert he deuod all of þaim þat þar war gret &amp; small, outane þe bischopis þat come þar to wisit hyme in þat sithwar, &amp; sic wthir religiouse he gert duell still in till þe house, &amp; prayt þaim for godis sak þe takine of þe cors to mak one þar froynttis, þat þai mocht se &amp; here þe thing þat þan saw he. &amp; as he bad, sa haf þa downe, &amp; þai bath herd &amp; saw alsone. &amp; by his heid þan saw þai stand Ihesus his postulis xij ymang. &amp; sanct colme &amp; sanct martyng besyd his bed þai saw stand syne. þane spak swet Ihesu, god of hewine, to sanct moryse with full myld stewine: “sanct morise cum &amp; with me wone in-to my fadir Rik but hone.” &amp; with þat wordis he ras full Rath, &amp; gat apone his kneis bath, &amp; sad as hale &amp; fere war he: “In manus tuas, domine, My saule I gyf,” &amp; sayand swa he ?auld þe gast. &amp; It can ta ffeile angelis, &amp; bar in hewyne with mekill sang and full swet stewine. þe bischape þan &amp; his clergy a costly kirk gert mak in hy, of siluer weile gilt for þe nanys, &amp; ennornyt with costlyk stanys, &amp; mad sanct moryse þare to ly, enbawmyt weile &amp; Richly. &amp; his sepultur mad þai syne ewine syd be syd to sanct martyne, quhar god throw his gud prayer ay cesis neuir ?eit nicht na day fferly werkis for to wirk, to fereme our treutht &amp; strinth of kirk, In lofyng of hym þat of nocht þis warld &amp; þe lawe has wrocht; for þar is wrocht euire ilke day sa gret wondir, þat I ne tell may, of sanct morise throw þe prayere to folk bundine with seknes sere, þat I dar nocht Record all now; for sume perchaunce suld me mistrew. for deiff men þar gettis heryng, &amp; blynd men als parfyt seyng, &amp; halt men als þar gettis bute, þat seknes has in schank or fut, &amp; dume men als þar gettis speke, þat mekly will sanct morise sek, &amp; full feile men of parlesy gettis þar heile þar parfytly. &amp; sume throu ydropesy sa gret swolne þat þai ma ete no mete, are mad swampe þar, throu þe prayer of sanct morise, haile &amp; fere. &amp; sume þat brawne-wod of þer wit war mad and wterly tynt It, &amp; helpe has socht at sanct morise Recouerit wit &amp; war mad wise. &amp; sume þat payne had of þe stane or seknes in-to flesch or bane or quhatkine vthir Infirmyte þat man or woman had, gyf he or scho sanct morise socht increly, At hyme þar heile þai gat in hy, throw mycht of giffar of all grace, to quhome he ay trew seruand was. &amp; swa gif god þat I ma be his seruand in-to sic degre, out of þis lyf þat I may twyne but schame, or deit, or dedly syne. explicit wita sancti macharij. XXVIII.—MARGARET. Qwa wil þe vertu wyt of stanis, in þe lapidar ma fynd ane is of þam þat callyt is “margaret,” vertuyse, clere, lytil, and quhyt. &amp; for þere prophetis thre we se It oft weile bocht be. vertu It is blud to restren?e, &amp; flux of wame refren?e; &amp; is vertuyse callyt alsa agayne ane Il, callyt “cardiaca;” &amp; It awal?es specyaly gyfine in met agayn mysalry. &amp; for it is quhyt, clere schenand, men bryngis It of ful fare land, for til enhorne vchis &amp; cronis, mad fore sere folk þat of renone is. &amp; it is lytil and rond alsa; þar-for oft men wil it ta &amp; set it in bruchis &amp; in ryngis, þare-in delyt has mychtty knygis. ?et of þis margarit þe name of margaret ma wele be tane, þat lytil was &amp; mylk quhit clere &amp; vertuyse, be causis sere. fyrst lytil thru humylyte, þat may to god mast thankful be, for thru humylite but dred was mary mad oure alleris med. &amp; clere quhyt thru vergynite, þat to god next humylyte Is. sa is margarit quhyt, &amp; clene of al fleschly delyt. &amp; alswa scho was vertuse, fore vertuysly scho cane vincuse þe flesch, þe warld, þe fend alsa. &amp; fyrst, thru pennance scho can sla hyre flesch &amp; floure of ?outhed, &amp; kepyt euire hyre madynhed in body and treutht wnuemmyt ay, &amp; nocht of rocht of flescly play. þe wikit warld scho ourcom als, þat ay is totyre, fekil, &amp; fals. fore scho rocht nocht of warldis gud, bot scho had symply hyre fud &amp; clath, to cleth hyre honestly, for-out pryd and surcudry. als þe feynd scho ourcom wel &amp; his werkis Ilke dele. for pride in hyre, na auarise herbryt in hyre mycht be na vise, na slawnes, na lychery, na wreth, na gnedschepe, na gluto[ny]; bot hyre sa wisly can scho ware with almus, fasting, &amp; prayere þat scho ourcom hyr fais fel, as in hyre story I herd tel, word be word, as teophinus, þat wrat hyre story, tellis vs. þat sais, þis margret fare &amp; fre of antioche in þe cite wes borne, &amp; of kine gret &amp; clere, al-þo þai paianis ware but were; for teodosius mychtty &amp; stark, þat of þat lawis wes patriarch, wes hyre fadir, &amp; scho his ayre of rentis gret &amp; landis fayre; &amp; gefine wes to fostir &amp; fede wtouth þe towne in hir ?outhede til a man, had gud Inuch, sic as men wynnis of erd &amp; pleuch. &amp; fra he had þis madyn lacht in ?emsel, he gert hyre be tacht in cristis lacht, &amp; syne scho tuk þe lacht of baptyme, &amp; forsuk þe feynd, &amp; to crist gef hir so hale þat of þe warld scho gef na tale, &amp; had na thocht of hyre gret kyne, na of riches, na of warldis wyne. &amp; scho beand in tendir elde, hyr modyr, þat was al hir beld, deit; &amp;, for scho cristine was, hyre fadyre rocht of hir þe les, sa þat scho nedit for to kepe fore faut of helpe ilke day schepe of hyre nuryse, til scho com nere to þe elde of fyftene ?ere; for hyre fadir hir hatit sa, for cause scho cristine treuth cane ta, þat mare esful til hyre war hyr dede an lyf or welfar. ?et, þo scho wes in pouir stede &amp; nocht with hyr fadir cane be fede, nocht-þane scho wes of sik boute þat it wes wondir for to se; for farare thing mycht be nane in ony degre, in flesch or bane; &amp; hyr fare hafyng als with þat in al hyr dede sa wele hyre sat. bot ?et wes scho al-out fairare thru treutht scho had in cristis layre, to quham scho pleysit in al degre of consciens thru fyne bewte. Sa it hapnyt at a tyme percace, fra þe emperoure send was his stewart, man of gret mycht &amp; fel, &amp; olibryus he hycht, cristine men to sek ay-quhare, in quhat land sa þai ware, to sla or torment but delay, bot þai renyit cristine fay. &amp; betyd þat he come percase nere by quhare þis madyn was kepand hyre fostir modir schepe; &amp; til hir beute tuk sic kepe þat he with-ine wes het in hy with ful wil of lychery, sa þat he reste be na way mocht, til þat scho was befor hym brocht. þane he beheld hyre ink[r]ely, &amp; of hyr beute had ferly; &amp; ay þe mare he has hyre sene with outwart &amp; with inwart ene, þe hardar wes he wet within with hyr fleschly for to syne. þan ware handis wyolent layd one þat cristis Innocent, þat as a schepe ymang wlfis brath beheld quha fyrst suld do hir scath, lukand a-bout on ilke syd quha fyrst suld rewis hir þat tyd, &amp; has na helpe, sted in sic pres, bot god, in quham hyr hope al was. for-þi deuotely can scho pray til hyme, &amp; þire wordis say: “tyne nocht my sawle with fellon men, bot erare sic grace þu me lene þat I ourcume may my fellon fa!” olibrius þane wes ful thra to fand hyr &amp; ger consent til his lykine &amp; his entent, with wordis quhyle polyst &amp; clere, &amp; quhile with athis gret &amp; sere, syne sayand: “I wil nocht scorne þe, bot, be þu fre borne, I wil þe wed &amp; haf to wif, til I ma lest in þis lyf; &amp; suppos þu bastard be, ?et sal I for þi beute as concubyne þe hald &amp; haf in mast daynte, abeouf þe lawe.” &amp; for scho hym nan ansuere mad, he speryt at hyre but abad quhat wes hir nam, &amp; of quhat kyn scho wes of, scho suld tel hyme, or quhat god did scho honour til, &amp; at scho wald fulfil his wil consentand til flescly delyt. þane ansuert scho but respyt: “as to þe fyrst, I haf na scham to tel þat margeret is myn nam. &amp; syne to ansuer of my kine, I wes borne þis towne within, In lauchful bed of folk mychtty, in þis towne gottine was I. as to þat þu askis now, in-to quhat god at I trew, I honoure Ihesu crist alway, &amp; euir sal do til I lyf may; for vthir god is nane bot he, þat mad of nocht erd &amp; tre. &amp; quhare þu wald I gaf consent to syne with þe, þane ware I schent.” þan, quhen he herd of hyre belewe, he treuyt wel for til eschewe, &amp; sad: “madyn, granttis þu, þou trewis sa in Ihesu, þat Iouys sleu for his trespas, þat of na mycht na vertu was to help hyme-self na ony ellis?” “It is nocht suth,” scho sad, “þu tellis; bot, for þai hyme on tre can hynge, þai tynt þame-self &amp; þare o[f]spryng, of his wil set ded he tuk, to wyne ws fra þe feyndis cluk. for he wes ay but begynnyng, &amp; euir sal be but endynge, &amp; has þe gyfine lyf &amp; aynde, to strif with hyme þe þo þu faynde, &amp; þu cese sal, quhen he wil, for ocht þat þu ma do þare til. &amp; he mad hewine of nocht, &amp; man to duel þare-in wrocht, &amp; mad hym maister syne &amp; king þat in þis warld is of althing. &amp; quhen þe feynd syne of inwy had depriwit hyme wikitly of sic Ioy &amp; of sic welth, þane oure manhed tuk hym-self, &amp; deit for vs a-pon þe tre, in til oure flesch þat tan had he, &amp; one þe thryd day rase fra ded thru þe strinth of his godede, &amp; ransonyt ws with his blud fra ded til lyf a-pon þe rud.” ful wa wes þane olybrius, fra margaret had sad þus, na he cuth nocht be kindly skil gaynand ansuere mak hir til. for-þi, til he avysit ware to ?eld til hyre rype ansuere, he bad his men þai suld hir kepe In a dongeone myrk &amp; depe, quhare nan mycht with hyre spek, na met na drink na cleth [hir] rek. þane entryt he in-to þe towne, &amp; on his wyse mad hym boune to sacrify to godis sere deuotely on þis manere; &amp; quha-sa-euir wald nocht do sa, for-out pyte he thocht to sla. &amp; on þe morne, quhen day was lycht &amp; son had spred his bemys brycht, olybrius of þat cyte in mydis gert he set vpe sa he his dempster-stule, þat he mycht here al causis þat brocht þare were, &amp; namely for to spere of þai þat offerand til his godis ma wald nocht, þat he mycht se. þane margret ger[t] he furth brocht be out of presone til his presence, &amp; or he spak ocht, mad sylence. syne sad he: “madine, haf pyte of þi-self &amp; consent til me &amp; honoure to my godis gyf, þat þu in welt[h] with me ma lif! for, treuly, I haf pyte of þi ?outhed and beute, þat me be[h]oufis of ned spil, my godis honoure gyf þou na wil.” bot scho nocht dred, þo he hir thret, in cristis luf sa was scho set, bot sad: “wit þu, it is my wil in nathing to consent þe til. for crist is god &amp; lord of al þat in þis warld are, gret &amp; smal, &amp; al þi mawmentis euir ilkane ar dume &amp; def &amp; ma haf nane pouare to mak ocht, for þai ar mad, &amp; gerris in hel þare makaris wad. bot here to god hale I me gyf, in his clere court þat I ma lif with haly madinis; for crist gaf hyme-self to ded, synful to saf; for-þi for hyme I haf na dred to de, þat gyfis hewinly med, &amp; raisis ded men at his wil. fore-þi hale I tak me hym til, &amp; þi fel maumentis dredis nocht. for-þi do furth as þu has thocht!” olibrius þan, quhar he wes set, thru bitirnes of gal wes het, &amp; bad his seruandis in to ten, þat þai suld tak þat maydin schen, &amp; dispoil hyre of hyr clathis— þat til woman ful lath is— &amp; strakis fel til hyre let warpe, &amp; rawis flesch with schorgis scharp, &amp; bad þat þai suld nocht blyne, hyre body til þai suld se with-in, “to tak reuengeance of hir cors, of our godis þat makis na force.” þane wikit men þat madyn fare hangyt he vpe in þe ayre, &amp; with schorgis fra tope to ta hyr far flesch raf, til al þai þat by stud mycht wele thru þe skine þe guttis se þat war þar-in. bot scho wes cled in haubersione of treutht &amp; of deuocione, &amp; enkrely behaldand hewine, sic prayer mad with myld stewine: “lord Ihesu crist, I treu in þe; lat me neuir confundit be, na at my fais scorne me nocht, for in þe set is al my thocht!” þane of hyre cors in sic fusione þe blud ran in stremis done, þat mony gret þat cane It se, of hyr payne hafand sic pyte; for of hyre flesche teyndir &amp; clere rywine &amp; rent fel pecis sere. &amp; quhen þe tyrand saw hir so fayre, he sad: “margaret, betir it ware consal þi-self, &amp; lewe þi ryt, &amp; turne þe til oure godis tyt, &amp; be nocht thra in þine entent, bot erare to my wil consent, sa þat þu be na hardare beft &amp; tyne þe lyf at ?et is left.” þane ansuert scho [til] hym on ane: “þu wyrkis þe warkis of sathane, þi fadir, þat ful feynd of hel; bot treuly to þe now I tel þat þi consal til I lyf, I wil nocht do, na honoure gyf to þi flatryng na godis dume, þat man has mad al &amp; sume, bot I honoure &amp; gloryfy crist of hewine al-mychty, makare of nocht [of] alkine thing, &amp; suthfastly hewynis king, þat of hewine þe sonnis beme geris here a-pon ws leme, &amp; with mony sternis sere payntyt þe lyft, as we se here. &amp; alsa suthfast god is he, &amp; for man deigneit for to be man. of þe warld þe trespas, thru his blud þat innocent was, he bocht, &amp; he, rychtwyse, for our synnis come sacrifice til god his fadir til enples, nocht for hyme-self, bot for oure ese. &amp; he, richtwise, for vnrichtwise deit, &amp; sene one sic wyse rase fra ded thru þe stering of his godhede, for oure mending, &amp; sa thru his ded mychtely of deid oure-come þe signery, &amp; to þame þat hym seruis here sal gyf þe blis of hewyn but were, þat sa mykil is þat nan ma in thocht it think, na tong say, for it excedis manis wit to deme or to spek of it.” Ande quhen scho þis [had] sad, belyf þe tyrand gert hir flesch ryf with irne camis þat scharp schare, þat hyre rybbis ware mad bare, &amp; flayne of hyre sa wes þe skyn þat men mycht se hyr wame with-in. eftyre sown þe blud fel als clere of hyre as of a wel as dois watir one wyntir day. þane al þat by stud can say: “margaret, forsuth we haf pyte one þi hard torment þus to se, &amp; þi beute þat þu has tynt, for þu wald nocht of foly stynt til honoure hyme þat hangit was one a gebbet for his trespas. þare-for we gyf þe consel now þat þu til oure godis trow, &amp; als consent til fulfil hale olibrius [his] wil, to eschape þe drery payne of ded or at þu be slayne.” þane sad scho: “hald ?u stil! for ?oure consal is wikit &amp; wil; for þis payne þat done is to me þe saufté of my saule sal be.” syne cane scho to þat prefec say: “vnschameful hund, &amp; ellis nocht may þane gredy lyone fillit be, playne poware here is gefin þe of þis flesch for to do þi wil, bot my saule ma nocht þu spil; for crist sal kepyt, at it wrocht. þare-for of þe I rek richt nocht.” þe tyrand þan, to se þe flude þat fra þe maydine ran of blude, had schame; þar-for þe face he hyd with his mantyl, &amp; syne cane byd his men ga son &amp; tak hyre done, &amp; thryng hyre in a depe dongeone, til he mycht fynd sum new torment, to gare hyre til his wil consent. &amp; til his tormentouris bad he þat þe presone sa myrk suld be, þat na kyne lycht mycht cum þare, &amp; þat scho suld be bundin sare. bot quhen his fellon wil wes done, Ihesu crist send hyr confort sone of sic lycht, þat, quhare scho lay, was mare licht þane of þe day. &amp; quhen scho wes þis wyse sted, scho knelyt &amp; hyre prayere bad to god of hewine with blyth chere, sayand wordis þat are here: “lorde Ihesu criste, I thank þe &amp; lowis, for þu lewyt nocht me in-to na payne na torment, bot ay þi helpe to me þu sent; for, hou hard payne sa-euir it was þat þe seruand of wykitnes gert do me of iniquite, þu has it turnyt in Ioy to me. þare-for, god, for þi gret mycht, grant me now werray sicht of my fel fa, þat priuely werrais me þis felloun[l]y, þat I may face to face hyme se, &amp; fycht with hyme, quhat he be; &amp; syne þat I may hyme vincuse be mycht of þe in me, Ihesus!” þane rase scho fra hyr oracion &amp; lukit by hyre vpe &amp; down, &amp; saw a dragon nere hyr by, sa mykil, sa gret, &amp; sa vgly þat of wit scho wes wel nere, of þat best for þe fellon bere; þa scayland schalis set vp rath, with vryss ful lang &amp; ful herd bath, &amp; tung &amp; tetht brynnand as fyre, &amp; schot on hyre in gret Ire, &amp; tuk hyr in his mouth hale, to suely hyr in mekil bale. bot, as scho enterand was to pas þe throt of þat ful sathanas, þe takine of þe croice scho mad on hyre, &amp; þe best but bad brast in twa, &amp; scho but hurt eschapit wele or ony sturt. þane had þe feynd gret inwy at hyr, &amp; apperit sone in hy, in sume part lyk a man to be, bot blakar þane ony sut wes he, with handis bundine til his kneis, &amp; helis vpwart til his theis— sa wgly, þat, quha mycht hym se, suld gretly abaisyt be. þane was þe maydine sum part red, &amp; knelyt &amp; hyre bedis bad, &amp; saynit hyr, &amp; rase vp hath, &amp; rakit to þat body rath, &amp; hynt hyme harskly be þe hare. &amp; he one hyr can rudly rare, &amp; sad: “þu godis maydine dere, spar me a quhil! for þi prayere &amp; þi teris brynis me so sare þat in hel leware me ware. quhat haf I don to þe, for-quhy þu brynnis me þis felloun[l]y? cese now, I pray, of press[i]on!” &amp; to þe ?erd scho kest hym don, &amp; on his nek set hyre fut, &amp; sad: “ful feynd, is þe na but; for her sal þu ?eld þe to me, &amp; of a woman ourcumyne be.” þane sad he: “haly margaret, I ma na langare thole þi thret, &amp; ?eldis me [al] wtrely to þe. but mare care haf I of a women ourcumine to be þane a man had vincust me; for fyrst of al, women it wes þat I ourcom be brukilnes, quhen it mycht nocht me awale for stedfastnes man til assale. for-þi mar It schamis me of women til ourcumyne be. &amp; als þi fadir &amp; modir ware to me teyndir &amp; frendis dere.” þane at hyme sperit scho quhy he Come þar; &amp; he ansuert in hye: “To consel þe til consent in althing to þe presydent.” þan demandit scho for-quhy þat he had sa gret inwy at cristine men befor þe lawe. þane sad he: “for I mon nedly haf Inwy at þame for þare vertuse, &amp; for feile of þame ar relygiouse; &amp; þame agane euir kyndly, for þare vertu fed haf I; &amp; namely for þat fele of þai wynnis þe Ioy þat I fel fra, &amp; for þai bruk þat I haf tynt. for-þi to faynd þam neuir I stynt, þat Ioy to gere þame tyne þat I ame falline fra &amp; myne.” þane tald he hyr hou salamon þat wyse[s]t king þat set in trown, of feyndis þat na nowmir was in a weschale stekit of gles; &amp; quhen salamon wes ded, of cowatice men tuk to red to brek þe gles, treuand þar a souerane gud or tresoure ware. &amp; quhen þai brokine had þat gles, sa fele [feyndis] out can pas þat þai fulfillit sa þe are as motis ar in sown-beme fare. &amp; of his nek hyr fut a-way scho tuk, &amp; let hyme pas his way, &amp; neuir cristine forthyrmare, &amp; vanyst he a-way ful suyth, &amp; scho alane lewit, glad &amp; blyth; for scho sykyr al wes mad, þat scho ourcumyne had þe maister feynd, þare-for þe hand scho suld ourcume his wikit seruand. eftsonnis scho fel to pray one kneis, &amp; [þis] cane say: “I lowe þi name &amp; gloryfy, Ihesu crist, suthfast victory, for quham dyspysit I haf hale þis warld &amp; of it gyfis na tale, &amp; in brukil kynd als stad ourcome my fay &amp; mad mad. lord Ihesu, grace grant me here a-gayne fayndingis to persewere!” &amp; hyre prayere quhen scho had ser-wyse to god deuotely mad, a licht of hewine rathly schane, quhare scho set al hyr alane, &amp; as a cors wes be sicht fra hewin to erd schenand brycht, &amp; one þat cors set a dou, þat sad: “margaret maydine, þou trew þat þu art blyssit &amp; ay sal be, for hewine ?ettis bydis þe.” &amp; one þe morne, quhen sown was brycht, þat menskis al þe warld of lycht, þis waryt Iug, in stul set, gert margaret son befor hym fet, &amp; sad [til] hyr rycht cerryosly: “maydine, I red ?ou sacrify til oure godis, or þu tyne þi lif, at ?et is left, with pyne, &amp; lef þi wikit fals belewe, &amp; honoure to oure godis gyf, &amp; of þi ?outhed fare &amp; fresss tyne nocht þe floure in wilfulnes.” þane ansuert scho but delay, &amp; sad: “Ihesu I sal honor ay, makar of hewine &amp; ?erd &amp; al, to quham I euir empless sal; &amp; al þine ydolis I dispyse þam to do honor or seruice.” þane wes þe tyrand vondir ten quhene he hard þis of þe maydine clene, &amp; bad men suld platis ta of Irne, lang &amp; brad alsa, &amp; mak þame hat brynnand, &amp; lay til hyr sydis, þat sa can say of his godis dyspytuisly of hyre passand-gret foly, sa þat scho, brynt richt sare, sik wordis suld spek nomare. þane wes of Irne mony plat layd til hyr sydis, brynnand hat, þat hyr flesch brulyt &amp; brynt sa þat thankful rek to god can ga in plesand smelling of suetnes &amp; sacrifice, þat thankful wes. bot þocht scho was brynt without, within scho wes withoutyne dout of hewinly deu thru þe haly gast, quham in hyre confort wes ay mast; bot for gret stedfastnes scho rocht lytil of hyre flesche. olybrius thru wikit wil harder payne he put hir til; &amp; for þat watir eftyr fyre ful noyful is to sic martyre, a fat, þat wes [bath] depe &amp; wyd, of watir gert he fil þat tyd. &amp;, as he bad, þai hyre band with cordis smart fut &amp; hand, &amp; kyst hyre in þat fat, to drown. &amp; quhen scho wes þis þare-in don, þane in þe watir as scho lay to Ihesu crist þis can scho say: “der god! brak my bandis in hy, &amp; I sal to þe sacryfy me in sacrifice of lowing. &amp; als I pray þe, suthfast king, to blis þis vatir, at it be for wel of baptyme to me, &amp; of my synnis in forgyfnes, &amp; þat þe folk mare &amp; les ma kene &amp; se þat þu alane is suthfast god, &amp; ellis nane, &amp; has na ending na begynnyng, of hewine &amp; erde makare &amp; king.” ande as scho mad [had] þis prayere, son wes herde a fellon bere of thonir and of erdine, þat brak þe fat, scho wes put in, in pecis al, &amp; al þe bandis, þat bundine had hyr fet &amp; handis; &amp; þis merwale alson cane be as man mycht twinkil with his e. þane com a dou of hewin fleand, al þe puple þat seand, &amp; in þe neb brocht a cron, &amp; on hyr hewid set It don; &amp; out of hewine a voce can say: “confort þe wele, my blissit may! for of hewine my falowis al bydis þi cumyne, gret &amp; smal.” þane stud scho by &amp; lowinge mad to god þat hyre deliuerit had of gret parel &amp; panys sere. þane al þe folk þat þare were, þ[at] herd þat erdine &amp; þat stewyn, þat spak with hyre out of þe hewyn, al with a voyce criyt þane: “mykil is þe god of cristine men!” þane of þame þat þare can stand conuertit fyfe thousand, for-owtine weman &amp; bernis fele, þat conuertit to lestand heile; þat þane til vndo furth ware led, &amp; for cristis sak þe blud sched, &amp; baptyst ware in þare blud for godis sak with blyth mud. olibrius þane dret rycht þare gyf margaret langar lifand ware, þane mony suld conuertit be. for-þi on hyre sentence gef he, þat þai suld smyt hyr nek in twa. &amp;, as he bad, son þai hyre ta &amp; his byding haf þai don, &amp; to þat place led margret son. &amp; þe basare, malchus to name, a scharpe sword son has tane to strik hyr hed of but abad. bot scho request has til hym mad to gyf hyr respyt and delay, til scho mycht hyr prayere say; &amp; he til hyr tyd hyre bowne. &amp; one kneis fel scho sowne, &amp; þis wise mad hyr prayere to god of hewine, þat al mycht here: “mychty god, makare of al warldis, þat gayne are or cum sal, with hart &amp; mouth I ?eld lowyng to þe, as to my souerane king, þat fra þis warldis filth þat me drawine has þi seruand to be, &amp; kepit me in-to clenes, nocht for my sert, bot þi gudnes, &amp; has me grantyt of þi grace to cum to Ioy, þat na end has. sa, dere lord, I pray to þe þou grant me for þi gret pytte pardone for al þat me did myse. &amp; als, der lord, I ask þe þis, þat, quha in mynd has myn passion, or wrytis It for deuocione, or redis, or gerris be red, or honouris me in ony sted, or dois in þe name of me deuocione, quhat-euir It be, grant þame forgefing of þar myse &amp; in þi kyrk þe mykil blyse. &amp; gyf þai be sted in ned, quhare-euir It be, I ask for med, þat þai sik helpe for my sak haf, as þai in ned wil me crawe; &amp; quhat-euir woman It be þat in tyme of byrth callis on me, grant þat woman but [ony] wath deliueryt be &amp; þe barne bath, as I trast in þe, hewynis king, born be for my sak but merryng.” &amp; quhen scho had hyr prayere mad, a gret hug thonir [com] but bad, &amp; a quhyt dow was sene fra þe hewine com to þat schene, &amp; twechyt hyre &amp; sad: “margaret, þat in sic thrang wil nocht for?et þame þat of þe makis memore here, sa blissit þu art to god &amp; dere þat he þi bown granttis þe for al þat euire sal honoure þe, þat ar present or be syne sal; þat þu askis he granttis al. cum now þarfor to þe lestand blis, þat þu has bocht in gret distres, with þe haly curt of hewine!” &amp; as þe puple herd þis stewine &amp; þe thonir þat hydwis was, þai fel flatlingis on þare face. with þat scho dressit vpe þe sicht to þe basare, þat malchus hicht, &amp; bad þat he suld fulfil þe byding at fourmyt was hym til. þane he, þat sene had opynly godis vertu sa properly þat he for hyre þane saw don, til hyre request sad na son, &amp; sad: “god forbed þat I with wenemyt handis sla þe in hy.” quod scho: “but þu do I byd þe, na part sal þu haf with me.” þane sad he: “Ihesu, for þi pitte þu input nocht þis ded to me! for maugre myn þis ded do I; I put me hale in þi mercy.” a scharpe swerd þane he hynt &amp; hyre vnhedyt at a dynt, &amp; at hyr fet fel ded don, &amp; at mad hyme gud pardon. þane of hyre cors a dow al quhyt flaw, þat to se was delyt, &amp; in þe clowdis clame belyf, on seand bath man &amp; wyf. a cristine man, callit theophin, wes by hyre al þis tyme, bath in preson &amp; without, &amp; to serwe hyre wes ?arne about, &amp; put in wryt word &amp; ded, þat men eftyrewart mycht red. &amp; in antioche of his cost a sepultur he gert mak hyre of gret cure, &amp; embalmemyt hyre body, &amp; laid it þare honorably, quhare god cesis nocht to wyrk vertus, in strinthing of haly kirk, &amp; for to gere knawine be quhou he had hyre in gret daynte, &amp; hou he quytis þam þare med, þat seruis hyme in word or ded. þe quhilk he grant ws grace to do, þat we ma saufly cume hym to. XXIX.—PLACIDAS. As a gret doctore sais til ws, lat penance is rycht perolouse; for ilke man, quha tent wil to, is oblyst lang penance to do. for of mankynd thru brukilnes, quhyle saule is presente in þe flesch, men cesis seldine for to syne. to spedful pennance to begyne, bot drawis It erare in to lynth, til of his body fal?eis strinth. for-þi we se ful mony end quhen þai na mycht has til [a]mend; for sum with seknes ar ouretane þat þar amendis ma mak nan; &amp; sum deis but repentance on syndry wyse ma fal perchance. þar-for gud ware to do penance til men had space þare-to, &amp; nocht, quhen he mycht syne nomare, as quhen for elde he has quhyt hare, or quhen hym fal?eis heryng, or perauenture als seyng, &amp; his tetht waxis ?alou with-al, &amp; as a barne of his hewid hare fal, &amp; his and waxis stinkand, &amp; his handis als tremland, for þe thryd fut hym worthis þen haf a potent hym on to len, &amp; quhen þat he waxis wery, quheþir he sit, or gang, or ly. þare-for happyn man is he þat, befor he þire taknis se, penance to do here wil begyne, &amp; in gud lasare mend his syne. for it [is] sad in þe decre at seldine quhene has god pyte of þame þat synnis Ithandly. for-[þi] to cese is na foly; for he þat cesis nocht to syne til þat it lewis hyme, sal nothyr haf thang no mede til lef, quhen he ma do na dede. [i]n haly wryt I herde neuere rede, sen I fyrst þare-to tuk hede, þat man for Ioy to Ioy suld fare for-oute It þat diseseful ware as to þis fleschly delyt, na ?et þat man mycht haf meryt for-out examinacione &amp; wardly tribulacione, as seknes or disese sere þat men tholis til þai are here. for wondir war [þat] man suld wyne til hewine þat is chargit in syne, as to þe treutht treuth of haly kyrk; bot quhat he wil he ma wirk. þar-by ensampil wil I tel þat til a knycht quhil befel, to quham god ferlifully kythit his mychtis &amp; his mercy, be reknyng ewine a hundreth ?ere fra criste wes born of mary dere. of Rome emperoure wes ane þane callyt sir Adryane, to cristine treutht a fellon fa, &amp; mony cristine gert he sla. &amp; a knycht callit placydas prynce of his knychted was, þat wes man of gret pousté of warldis gudis and dingnite, &amp; þare-with wycht and hardy, wyse, lele, &amp; rycht wordy; &amp;, as paianys, mad sacrifice til ydolis in til syndry wyse; nocht-þan þe dedis of mercy he oysit to do Ithandly, &amp; gud wil had to do gud til al man þat ned bestud; &amp; had a wyf of þe sammyne ryt, þat to do mercy had delyt; &amp; twa barnis with hyre had he, þat he gert wele fosteryt be. &amp; for he mercyful was, he wane to way of suthfastnes. &amp; syne tyd a day, he went to hont þe auld bestis, as he wes wont, with mony knychttis &amp; squyeris, &amp; mony hundis &amp; hunteris, &amp; fand a gret herd of dere, &amp; presit to nycht þame nere. þai war red &amp; skalyt wyd, &amp; þame fast presit til hyd. &amp; as þe herd brokine was, quha best mycht rane to þe chas, &amp; to þar lord heid tuk nan. bot he fulfast be hyme [al]ane þane chasit a gret hart, þat fled fast, for he wes smert, til a crag wonnyn he had hye &amp; schore, &amp; þare abad. &amp; placydas with incre wil presit fast to cum hym til; bot he mycht nocht—sa strat þe place wes quhare þe best bydand wes. bot he saw betwen his tyndis brycht a verray croice schenand lycht, &amp; one þat croice þe liknes of Ihesu crist saw, mare na les. þane spak þe hart to placydas, as to balame quhil dyd his as— bot sum men sais It is to lak þat þe hart to þe knycht spak, bot erar þat men suld treu þat in hyme spak swet Ihesu— &amp; sad til hyme: “þu placydas, quhat mowis þe me to chas? &amp; I for cause of þe apere in-to þis best þat þu seis here; þat I am crist I now þe say, to quham vnwitynly ay þou has enplesit, &amp; has wele sene hou þou has cherytabil bene til al þame [þat] þu saw haf nede, &amp; helpyt þame in word &amp; ded. &amp; þi gud dedis causis me, as þou [me] huntis, to hont þe. sa sal þu now wonnyn be, &amp; pas til hewine &amp; wyn with me.” quhene placydas [had] þis herd say, he fel of hors but delay til erde for abasitnes, þo he wicht &amp; hardy wes, &amp; lay stil ane oure nerehand but steryng of fut ore hand; &amp; roydly rase syne, &amp; can say: “quhat þu art, tel me, I pray, &amp; opynly þi wil tel me, gyf þu wil I treu in þe!” quod crist: “I will þu treu þat I ame crist þat spekis now, þat mad al, bath hel &amp; hewyn, as me lykyt, in dais sewine, &amp; licht &amp; merknes I can ma, &amp; syne departyt þam in twa, &amp; mad man of erde &amp; clay, sa þat he suld serwe me ay. &amp; quhen man for his gylt brekand my byding hym-self spilt, to succoure hyme I be-com man, &amp; fra ay-lestand ded hyme wan, &amp; for hyme deyt one þe croyce, &amp; ?ald þe gest þare with he voice. syne don in a grawe [I] lay, &amp; rase one þe thryd day, &amp; passit in hewine &amp; regnis now with my fadyr—þis þu treu!” þane sad he: “lord, wel I treu þat þu þat spekis with me now, is he þat mad has althing, &amp; me ma fra erroure brynge.” þane sad god: “gyf þu treuis sa, to þe byschope son þu ga, &amp; sa hyme, for þe luf of me, þat in my nam he baptis þe.” sad placydas: “lord, wil þu þat my wyf howine be &amp; treu, &amp; my twa sonnys alswa?” til hyme þane sad he: “?a. &amp; quhen þu has my byding don, to me þu cum to-morn but hown, &amp; I sal here apere þe til, to lat þe wyt mare of my wil.” &amp; þane, as sir placydas til his palace cumyne wes, þat nycht with his wyf as he lay, þe tale [al] hale he cane hyre say. &amp; quhen þat scho herde, scho wes fane, &amp; blythly sad til hyme agayne: “trou, lord, þat ?istir-nycht but were þe sammyne to me can apere, &amp; sad to me: ‘I wil þu rath &amp; þi man &amp; þi barnys bath cum to me,’ &amp; tald þe place, quhare ?e sad ?e war at chas; &amp; þare-by treu I treuly now þat he is verra crist Ihesu.” þane he &amp; scho &amp; þe barnis twa priwely to þe bischope of rom can ga, &amp; bad nocht þe dais lycht bot priuely about mydnycht. of þar cumyne þe pape wes blyth, &amp; baptist þame þane rycht swyth, &amp; hyme to nam gef eustace þene, &amp; til his wyf theospyten, &amp; his sonnis theospitum to name gef &amp; agypytum. &amp; one þe morne, in þe mornyng, sir eustas, as he ware a king, with gret effere &amp; realte, passit furth rycht þane in hye to þe huntis ful mychtely, with nobil men mony hym by. &amp; [quhen] he come nere þe place, quhare crist to hyme schauyt his grace, to do his thing in priwete dressit hyme &amp; þa[i]m anely to be, &amp; skalyt his men here &amp; þare, fen?eand he wist þare gammyn ware, til he belewit al hyme ane. &amp; to þe place is he gane in gud deuocione and prayer, til he com þe place nere, &amp; sa fel hyme wel to do þat sic ane erand passit to, as to spek with þat king þat althing mad of nathing. þan com he on to þe place but were, quhare crist til hym first can apere in þe self fourme and fygure in althing &amp; portratoure, as he [be]for til hyme had don. þane fel he to þe erde son, &amp; a quhile abasit lay; syne rase &amp; þis can say, makand to god his oryson in ful gret deuocione, &amp; on his brest with oft knokyn, &amp; of his synnis repentyng, as man of gud entencione, with taknis of compuncion: “lord Ihesu, gyf þi willis be, þu opynly no[v] schau to me, as þu me hicht, quhat sal I do!” þane Ihesu mad ansuere hym to, &amp; sad til hyme on þis manere: “fathful son to me &amp; dere, ful happy art þu now, eustace, þat in þe watir of myn grace has gert wesch þe, quhare-thru þou þe fals feynd has ourcumyn nov, þat slichtfully begylyt þe, &amp; is dishonoryt now thru þe, &amp; ourcumyne al vtrely; blyth ma þu be for-þi! &amp; now þi treutht sal wel apere; for þe feynd sal of sere manere fand til ourcum þe on al wise, for at þu lewit has his seruice, with al his falset &amp; his slycht. for-þi mon þu, as stalawrt knycht, to resist hym mak þe bown, þat þu of Ioy ma wyn þe cron, &amp; wyne to þat herytag þat to man I hicht &amp; his lynag. for-þi first mon þu lawit be fra þe sicht of al wanyte, &amp; pryd, &amp; wantones of wil, sic rewarde to wyne til; &amp; syne sal þu cum to þe hycht of gastly gud &amp; hewynis lycht, &amp; bruk þat herytag but were, þat we spak of a lytil here, with gret Ioy &amp; angel gle, quhare euir-lestand glore sal be, &amp; eschewine of al payne, þat men ma of think or sayne; for inpossible is but dred aduersite to be in þat sted or ony kynd of displesance, bot happy of al gud &amp; habundans. &amp; se þat þu fal nocht, na of þi first Ioy haf na thocht, for þat þe behofis fayndit be as wes Iob in sum degre, &amp; sa be þe I sal assay quheþir þu be stedfast or nay. bot quhen þu art mekit wele, I sal cum to þe, drede na dele, &amp; to þi fyrst stat þe restore. quheþir þu wil, tel me þarfore, be fandit now &amp; thole sic strife, or at þe hending of þi lyf?” quod eustace: “lord, gyf þat mon be, in-to my ?outhed fand þu me, sa þat þu be my defence, gyfand vertu of pacience!” sad crist: “ay stedfast þu be, for my grace sal wele helpe þe þat þe feynd sal haf na powere in ony thing þi sawle to dere.” &amp; quhen þis wes sad ewin, god resawit hyme-self in hewin, &amp; eustas til his house can hald, &amp; þis tale al til his wyf tald. þane wes þe feynd wondir wa, þat placydas lewit hym sa &amp; ?et on crist; þare-for he thocht to reweng hyme, gyf he mocht, &amp; þar-to dide his payne hale to bring hym to butlas bale. &amp; forton, þat wont wes quhile as teyndir frend on hyme [to] smyle, turnyt hyr bak one hym wrathly, &amp; hyme dissawit sudandly. &amp; with þat come hard pestilence, quham agane wes na defence, &amp; al his douchty men sleu done, quhare-euir þai war, in feld or ton, bath knycht, squiare, page, &amp; swane, in lytil tyme clenly ware slane, sa þat of al his worthi men with hyme wes left nan lyfand þen, þat mycht hyme ony seruice ma, outane his wyf &amp; barnis twa. bot ?et þane wes he nocht Irk, þe fend, oure þis hym wa to wirk, bot al his bestiale sleu in hy, wyld hors &amp; tayme, oxine &amp; ky, assis, mulis, schepe &amp; swyne, &amp; syndry rulalis syne, &amp; alkine best quhat-euir it ware þe feynd strak don in þat sithware. &amp; ?et of þis he wes nocht content Inucht, bot distroyt his rent, &amp; kist don castellis in hast, &amp; towne &amp; tilth al mad wast, sa þat of his wes hale na thing, outane quhare he wes þe begyn[g]. þane þe feynd be his fals slycht gert wykit men cum be nycht &amp; it ourtyrwit tyt &amp; tol?eit, &amp; of his tresoure hym dispoilyt, &amp; lewit hyme nocht of warldis gud þat hym mycht fynd a day[is] fud. na wondir wes þo he wes mad, quhen he saw hym-self sa sted þat wont wes til haf welful fare! na wondir wes his hart wes sare! þar-for with wyf &amp; barnis twa be nycht he of þe town can ga, for schame þat þai poure war sen þat in sa gret welth had bene. for ded &amp; pouerte seldine quhen has frend, þat we suld kene. for-þi he thocht he walde be of egipe in þe cunctre, &amp; ydir sone hild þe way. &amp; quhen þe emperoure herd say þat placydas wes priuely went of þe town, &amp; he ne wist quhy, he wes anoyt, &amp; mad wa, &amp; al þe hale senat alsa, for sa gud a knycht as he þai wist nocht quhare mycht fundyn be. &amp; al rom sa gret regret mad þane, fra þai myssit þat worthi man, þat for þame wes ay scheld &amp; spere, quhene ony mowit to þaim were, &amp; quhat-euir þai had to do þe victory he brocht þame to. bot eustace of þis had na thocht, na of hyme-self bot lytil rocht, bot for schame fast can fle with wyf &amp; barnis to þe se; &amp; fand a schipe til saile al ?are, &amp; he in went but ony mare. bot ay þe tyme þai war sayland, ay wes þe schipmaster gowand a-pon þe laydy brycht of ble, &amp; thocht scho suld his leman be. &amp; quhen þai to þe land ware brocht, sir eustace þe fraucht had nocht to pay for hym &amp; his men?e. &amp; quhen þe mastir þat can se, he bad þe laydy suld be lacht, &amp; haldine with hyme for þe fracht. bot sir eustace, þat wes wa, wald nocht consent It suld be sa. þane þe mastir wes angry, &amp; beknyt til his men in hy to swak sir eustace in þe se, þat he mycht brok þe laydy fre. þan wes þe knycht wondir wa, quhen hyme worth do ane of þa, othyr for to tyne þe lyf or depart þare fra his wyf. bot I treu deme cuth nane quhilk of þai suld erare be tane; bot I treu he had als lef be ded as lef his wyf but remed. for-þi cuth nan tel half þe wa. nocht-þan, war þaim neuir sa wa, þe master cane þe laydy ta. &amp; eustace with drery chere tuk his barnis þat ware hym dere, &amp; gretand sar sad: “wais me þat losit has It þat lyf suld be &amp; al my solace &amp; my blis! hou suld I luf, &amp; þat lele mys?” syne wald he til his barnis sa: “na war ?our sak, but delay I suld my-self here sla but mare, &amp; neuir a fut ga forthyrmare; bot þane suld ?e be tynt al quyt, &amp; for ?ou I suld ber þe wyt. for-þi wa tyd is ?ou I-wis þat ?oure gud modir now mon mys.” &amp; ay with þis he held his gat, of his wikyt werd makand regrat, til he com til a watir-syd, þat depe was &amp; wele wyd, sa þat he mocht ber but ane of his barnis our þat fame, for dut þai suld peryst be. þar-for þe tane of þaim lewit he on þat half on þe bank sittand, thinkand to cum agane on hand, &amp; þe toþir on his bak lacht, &amp; bar hyme on our stracht, &amp; on þe farrere land hym set, til he mycht his bruthir fet. &amp; þan a-gayn son he wod rycht to þe mydis of þe flud, til his vthyre son ay gowand þat he lewit on þe land, &amp; saw a wold wolf hym ta, &amp; to þe forest with hyme ga. &amp; for he wes al wtrely disparyt til helpe hym, in hy he turnyt hym, &amp; rath has sene a lyon, þat wes bald &amp; kene, tak þe toþir &amp; held his way. þan wist he nocht quhat to do or say, bot oft-tyme wes in to wil hyme-self in-to þe flud to spil, &amp; dang his handis on his face, &amp; his flesch don cane rase, þat he wes born þat sicht to se, his barnis bath but helpe tynt be. bot sa lang witlas stil he stud, til þat nere he dronyt in þat flud, gyf ne war god of his grace sawit hyme in-[to] þat place. &amp; of þe bankis for þe hicht of þe barnis he tynt þe sicht, &amp; wist na thing of þame mare, bot wane to land with gret care. the wolf þat first tuk þe ta barne, til wod ran with It ful ?arne; bot telemen left þe tiltht in hy &amp; folouyt hym fast &amp; deliuerly: sa þat he let þe barne fal hym fra; &amp; þe telemen son can it upe ta, &amp; bar [it] with hym to þe town. &amp; hyrdis chasit þe lyon with hond &amp; horn sa wondir fast þat he þe barne left at þe last, thru godis grace [al]anerly. &amp; þane þe hyrdis in til hy tuk &amp; hame with It þai bar— for in a town þai bath duelland ware, &amp; fosterit þame wele &amp; fed, &amp; as þar awen barnis þaim cled; bot nane of þame wist ocht quheþir þai brethyr ware or nocht. na eustace had na persawing quhare þai becom in ony thing, bot treuyt wel forut wene þat þai consumyt quyt had ben, &amp; walkyt furth makand regret, oft sayand til hym-self þusgat: “allace! allace! wa is me! þat wyf has tynt &amp; barnis fre, as thing wes sprongyn of þe stan, allace! I am ful wil of wane! alace! I had mony gud knycht for to serwe me day &amp; nycht, &amp; squyaris als þat ware thra besy seruice me to ma, &amp; now, allace! alane is sted in wer degre þane is a lad! allace! quhar is my mykil gud? allace! quhar is my welthy fud? &amp; for hungyr nou, alace! in poynt to de is in þis place! allace! quhare ar my frendis sere þat quhylum let þai war me dere? now is nane þat euir wil helpe or confort send me til! bot ?et, alace! is my mast wa þat my gud wyf is tynt me fra, &amp; my barnis ar reft me als. allace! fortone, þu art ful fals, þat quhylum smylit apon me, &amp; now has left me in þis degre! allace! ded, quhen wil þu tak me &amp; [al] my sorou slak? bot, lord, I think wele þu me hicht þat I suld with þe feynd fele ficht, &amp; rycht as wes Iob fandyt be; suth þat is, &amp; hardare, parde! for, þo he tynt had al his thing, ?et wes lewit hym a myding, quhar-in he mycht sit; bot me Is na thing lewit bot pouerte. &amp; he had thre frendis alsa þat hym visit in til his wa; bot frendis, allace! haf I nane, bot saw my barnis fra me tan with fele bestis but helpe of man, þat with þame to þe forest ran. sa quhar he had frendis thre, I haf fais to disese me. &amp; his wyf als wes lewit hym til; bot my wyf agayne my wil allace! allace! fra me is tane, &amp; I lewit þusgat me alane. ?et wes lewit hym a schele to schrape his scabbis rycht snel. þane amesit sum thing his care, quhen his seknes smytit hym sare. for-þi, god, gyf it be þi wil, of my trawel rest send me til, &amp; to me sic ?emsel gef þat my word þe nocht gref, þat I ne be fra þi face thru murmur put, na tyn þi grace!” and þis he, al gretand, com til a gud ton at hand, quhar gud men mad hym kepare of þe feildis, for fywten ?ere, &amp; þarfor sic reward hym mad þat he gat clething &amp; lyflad. &amp; nere-by, his vnwittand, his sonnis twa ware duelland. &amp; for his wyf god sa did þat þe schipman na il hyr ded, bot deit, &amp; thru godis grace of filth of syne scho vnuemmyt wes. agayne rom in þis sithtware wes mowit were, as was are, þat disesit þe emperoure þat þat tyme of rom had cure, &amp; al þe romanis mad rad, seand þai ware in parel sted; for chiftane had þai nan, þai wist, þat to þar fais cuth resist. þan thocht þai on placydas, hou wicht wereoure he wes, hou stutly befor he had for þaim gret trauale mad, &amp; vpe-held wele þare honour ay, quhen þai war set in herd assay, &amp; þan a-way wes sudanly, na man wittand cause quhy. þe emperoure, to mend þare stat, with consent of þe senat, ordenyt feile men for to fare to sek sir placydas alquhare, hichtand fare reward &amp; gret to quha-sa erast mycht hym get, &amp; send þame furth on þare way with gret dispens til assay. of þai men tyd percas þat twa, þat þe trawal can vndirta, com to þat ton percase, quhare wonand wes sir placydas; &amp; þai twa, of quhilkis I men, of his awn duelling had ben. &amp; as þai com to herbry, sir placydas þaim kneu in hy, &amp; quhat þai war wist rycht wele; bot nane of þame kneu hym a dele. þane ran hyme to mynd hou he wes falline fra gret dingnite, &amp; wes anoyt, &amp; cane say: “þou mychty god, þat althing may, as I vnwenandly has sene þer men þat with my-self has ben, richt sa þu wil grant to me my wyf anis þat I ma se; bot of my barnis spek I nocht, þat I saw wele to ded brocht.” þane come a woice, &amp; sad on hicht: “tak confort, eustace, &amp; be wicht, for þi first honour þu sal son recouer; &amp; quhen þat is don, þi worthy wyf þan sal þu wyne, þat unuemmyt has ben of syn, &amp; þi barnis with hyr alsa. for-þi be wicht &amp; confort ta!” þane met he þai knychttis in hy, &amp; halust enterchangebly. þane cane þai at hym hertly spere eftir a man, wes þame dere, þat to name had sir placydas, gyf he wist quhare he was, &amp; as pylgram of land can ga with his wyf &amp; barnis twa. he sad: “na.” &amp; ?et þane til ane Inis haf þaim he can, &amp; gert mak þaim welfare of al thing þat was necessare. &amp; þane he thocht hou þat he vont wes þar master to be, &amp; mocht na langar hald hym stil, bot passit furth &amp; gret his fil, &amp; wesche his face. þat beand done, in agayne he com rycht son &amp; mad þaim seruice warly. þan þai beheld hym increly. þane priuely þe tan can say to þe todir: “behald, I pray, hou lyk þis man is in althing til hym of quham we mak spering!” quod þe todir: “falou, parde, richt wondir lyk til hyme is he. ?e til hyme gud tent tak, &amp; gyf þe weme of a gret strak in til his hewyd ma we se, bot dout sir placydas is he.” þane beheld þai increly, &amp; saw þe weme mare grathly, þat in sik batale he had tane, quhare he relewit mony ane. þane, quhen þai kneu hym, in hy þai kissit hyme oft tendirly, &amp; franyt [hym] of al his fare, &amp; quhare his wyf &amp; barnis ware. þane sad he þame agane, þat wyf wes ded &amp; barnis slane. þan al þe nithbouris, þat had sene hou tendirly þir knychttis kene to sic a poure man mad sic fare, ful gretly for-wondryt ware. bot þan þai knychttis, þat ware blyth, til al þat þare ware tald swyth, þat he wes man of gret honoure &amp; derreste to þe emperoure; hou to sek hyme þai ware send fra rom, þar stat til amend; &amp; als, hou þe emperoure command to do hyme honoure &amp; byding gef, gyf þat he in ony place mycht fundyne be, þat he suld tak &amp; pay richt nocht at his wil, as hyme gud thocht, þat al þat ware in þat town to serue sir placydas ware bon, &amp; gat hyme al necessyte, þat hyme nedyt in ony degre, bath for þe pece &amp; for þe were. quhen þis don was in þis manere, sa besyly traualyt þay þat to rom þe fywten day þai com, quhare þe emperoure resawyt þame in gret honoure. for out of þe ton he hyme met. &amp; þare ful frendfylly hym gret, &amp; kissit hyme richt tendirly. &amp; tald he hyme rycht opynly perordre quhat hym betyd, &amp; hou þat forton with hym did. bot hou þat he wes cristine mane, ?et he co[n]seilyt with hyme þane. thane leid þai hyme in-[to] þe ton with gret Ioy and processione, &amp; prince of knich[t]ed hyme mad, &amp; doublit al at euire he had in riches, rentis &amp; in fee, in his estat and dignite; sa þat mare doublit wes his mycht þane god befor til hyme had hicht. þai prayt hyme to tak on hand, as he was wont, to fend þat land; &amp; þare request he grantit son for þe honoure þai had hym don. &amp; with awisment lukit he quhat strinth of knychttis he mycht se: &amp; fand nocht sa fele in land þat mycht þar fais with-stand. þar-for send he fare &amp; nere to cyteis &amp; tonys sere, to ches men þat to manis sicht lyk war to be manly &amp; wicht. &amp; ymang vthyre þis mandment com quhare his twa sonis lent, þat of þat ton þai suld ches twa. þan can þai son to consel ga; &amp; for þai twa ware lykest for sic not to be þe best, &amp; fremmyt folk to þaim with-al, gyf Il forton to þaim suld fal, þare-for arayt þai þaim wele in armis stith, mad of stele, with al þe lawe þat þare-to lay, &amp; send þaim furth on þe way. þane com þai in litil space quhare þe prince of knychted wes, þat beheld þame &amp; thocht in hy þat þai war abil &amp; worthy of theuys &amp; of honeste; for-þi knychttis he gert þaim be, &amp; menskit þaim with worthieste, &amp; perit þaim ay to þe beste. syne went he to þe were in hy with fele men, wicht &amp; hardy. &amp; be assay men ma wele kene þat gud chiften makis [gud] men; for his men sic confor[t] had þat þai durst do quhat þat he bad. &amp; quhen he com sa nere þat he mycht his fais grathly se, he sped hyme fast &amp; with þaim facht, &amp; mony sleu &amp; mony lacht, &amp; þe lawe chasit vtrely, &amp; reparyt with victory, til he com til a ton, quhare he with his oste restit dais thre. þan hapnyt in þe sammyne toure, quhare his wif mad surioure. þane tyd of case þire ?u[n]gmen twa þar inys in þat house to ta, quhare þare modir had gestnyng— bot of hyr þa ne had knawing— &amp; sat percase &amp; carpit sammyne, quhilis of hernyst &amp; quhilis of gammyn, as ?ung men wil do for solance, &amp; als to mak þar acquintance. &amp; first þe eldast tald þe case þat in ?outhed hym hapnyt wes, &amp; sad: “I think wele hou-gat my fadir, þat wes of gret stat, &amp; to name had sir placydas, tuk my modir, þat fare was, &amp; my bruthir &amp; me alsa, &amp; priuely of ton cane ga, &amp; wandryt furth with ws thre, til he come rycht to þe se, &amp; a schipe redy fand, &amp; sailit to þe farrere land, &amp; my modir belewit þare, bot of hyr hapny[n]g I wat no mare; bot my fadir held on his way with my bruthir &amp; me ay, til he com til a watir brad, &amp; oure it he my bruthir had, &amp; lewit me on þe bank, til he suld com agan &amp; bere oure me; bot as he towart me cuth wad, a gredy wolf hynt me but bad, &amp; to þe wod with me ran; bot telemen, þat saw þat þane, folouyt fast &amp; gert hym fle, &amp; hynt me vpe &amp; hame had me, &amp; fosterit me wele alway.” þane can þe todir ?ung man say: “to me is [tyd] þe sammyne case: for my fadyr [wes] sir eustace, þat my bruthyr, my deme, &amp; me, þat na man wust, brocht to þe se &amp; saylyt oure; &amp; þar hyme tynt his wyf; bot his barnis he hynt &amp; walkit furth with drery mude, til he com til a mykil flude, þat he durst nocht wad with vs bath, bot my bruthir set don rath, &amp; bar me oure þe flud, til he mycht pas agayne &amp; bring hym me, my bruthyre þat he lewit þare. &amp; a lyone in þat sythware oure-set in his mouth hynt me, &amp; to þe wod fast can fle. bot hyrdis, þat nere ware by, hyme folouyt in to gret hy, &amp; wane me fra þe fel lyone, &amp; had me with þam in þe ton, quhar þu seis þai telmen duellis. of my bruthyr I wat nocht ellis; bot be þe tale þu tellis me, lyk war my bruthyr þou suld be. bot ferly haf I hou It befel þat we in a ton suld duel þis lang tym &amp; nan ken vthyre, as witty man suld do his bruthir.” þane ran it þaim bath in mynd thru inclinacion of kynd, þat þai ware brethyre; &amp; for-þi þai gret bath richt teyndirly, &amp; in armis vthyre cane brase, &amp; kissit oft, &amp; sad: “allace!” for tynsale of þare fadir wicht &amp; of þare modir, þe lady brycht. þar modir þan, þat wes nere by, &amp; herd al þane opynly, hou þai recordyt þe case þat to þare fadir hapnit wes, scho held stil a quhile, &amp; thocht quheþir þai hyr barnis war or nocht. &amp; one þe morn scho went in sped to þe gret maister of þe knychtede, &amp; sad: “dere lord, I pray þe for godis sak þu ger me be had to rome: for þine com hy &amp; is brocht here I ne wat quhy.” &amp; as scho spak þis hyme til, scho hyme beheld with incre wil, &amp; be syndry taknis cane se þat hyre awn housband wes he. for-þi scho don [fel] til his fet, &amp; out scho brast son of gret, &amp; sad: “dere lord, I pray þe for goddis sak þu tel me quhat man þu was in þi ?outhed, &amp; quhat stat þu can led; for me think þu art placydas, þat of knychted maistir was, &amp; syne at fontstane eftir þat to þi name eustace gat, &amp; tholyt syne be godis wil fayndingis, þat war hard &amp; il, &amp; lewit hale þi possession, þi honour &amp; þi renown, &amp; with þi wyf went priuely out of þe land. &amp; þat am I, &amp; syne quhen we com to þe se, agane þi wil wes tan fra þe; bot god of his habundand grace but filth of syne me kepit has. &amp; þu my husband with me gat twa sonnis, &amp; ane hat theospitus, &amp; þe tothyre agapitus, þat wes his bruthyre.” quehen eustace herd al þat scho sad, he beheld hyr to, &amp; wist wel scho wes his wyf, þat he lufit richt as his lyf. he gat hyr son a-bout þe [h]als &amp; kissit, &amp; for Joy gret als. &amp; scho hyme in þe sammyn wyse gretand, kissit a hundir cyse, of[t] lowand god þat sa cuth wirk for þame, þat sorow had mad Irk, &amp; eftyr fanding þat cuth say brink his seruandis out of way. &amp; I treu wele nan cuth say þe encre Ioy [þat] þane had þay; for þai gud liffaris war, I wene, &amp; lang tyme had nocht vthyr sene, &amp; syne to-gyddyr vnwittandly þame tyd to met sudanly. I treu, þar be na liffand mane cane tel þe Ioy [þat] þai had þane! &amp; þis betyd of ?eris twa þat þai had bath Ioy &amp; wa. þane, be hyr hart wes hesit sa þat scho mycht ony word furth ta, scho sad til hyme: “der lord, wit þu of oure sonnis quhat is tyd now?” “?e,” sad he, “be godis macht I saw qu[h]are wild bestis þaim lacht, &amp; to þe wod fast with þaim ran, forout rescourse of ony man”— &amp; tald hyr al þe manere hou, as befor I tald ?ou to. þane sad scho: “I red [þat] we ?eld thank to god of maieste; for rycht as he has lent ws grace for to se vþir his face, sa ma he send [til] ws but wene our barnis, þat we haf nocht sen lang tyme.” “Deme, I can þe say þat wild bestis bare þaim away.” sad scho: “sir, I pray ?ou, blyne! for ?istyrday in myn In as I set, I herd ?ung men twa be þame ane forout ma Ilkane til vthyr planly tel þe wik[it] forton þame befel, &amp; hou in þare barnede þai with wyld bestis war had away. þane þare fadir can gretly men, &amp; þar modir oft but wene, with mony vthyr wordis sere. þar-by I wat but ony were þat þai our barnis are. for-þi gerris þame cum &amp; ask in hy þe suth, &amp; be þame sal ?e treu, þat god has send þaim til ws nov.” &amp; as scho said, he did but bad; &amp; be þar taknis grath wit had þat þai war his twa sonnis dere. a lord! hou blith þan wes his chere quhen he saw þaim with his ene, þat he wend bestis met had bene! &amp; þame in armis he hynt, &amp; þar modir, or scho stynt, &amp; kissit of[t], &amp; gret alsa, bath for gret Ioy &amp; for wa. &amp; quhen þe gret ost hard record al þat tyd wes to þare lord, &amp; for þe wictory he mad of þar fais, gret Ioy [þai] had. thare as þai war suyornand, in gret hast com tyþand þat traiane emperour wes ded &amp; adriane in til his sted wes chosine, þat was mykil ware to cristine men þan he, be fere. bot he þat þan, as custome wes, went to met sir placydas, with þame of rom, beuth þe ton, with honorabil processione, &amp; hyme resawit Ioyfully, nocht anerly for þe wictory of þar fele fais at he wan, bot for he had recoueryt þane bath wyf &amp; barnis he tynt had, &amp; þane fundine ware but bad. &amp; rom in þis wyse þai enterit, as I herd dewyse. ay god! quhat Ioy in rom was, quhen þai had gottyn sir placydas! for þame thocht þai had no dout of fais, war þai neuir sa stout. for-þi þai sat hale þar cure til worschipe hyme &amp; til honoure. þane mycht be sad of hyme rycht as of Iob, þat to mare hicht of riches &amp; of honour wan, þane befor hyme fandit sathan. sa tyd of eustace; for he, eftyr fandinge, of mar degre wes &amp; of mycht &amp; of riches be fer cyse mar þan first he wes; for god, þat can do quhat he wil, þat he had hicht hym can fulfil. sone eftir [þat] sir adriane thocht sir placydas ?et had nocht tane honour Inuch; for-þi gert he cal hyme with solempnite til het with hyme in-[to] his hal, &amp; wyf &amp; barnis with hym al, &amp; mad þaim richt wele to fare, &amp; al þe lawe þat with þaim ware, &amp; gaf hyme mony gyftis gret, hyme &amp; his men?e to rehet. &amp; eftyr [þat] on þe thrid day he gert cri but mare delay, al suld be gadryt gret &amp; smal in-to þe tempil principal, til ydolis to sacrify for honoure of victory, þat placydas ham brocht had eftyr þe trawal þat he mad. &amp; quhen al com, &amp; one þat wyse til ydolis mad sacrifice, þe emperoure persauit has þat þare com nocht sir placydas. for-þi he send for hyme [al]-son, &amp; bad hyme cum but ony hon, &amp; sacrify, as vthire did, for þe gret honoure hym betyd. þan come eustace, &amp; sad clere, &amp; sad: “sir, I sacrify but were to Ihesu crist, my god werray &amp; anely god is, I þe say, þat al þis warld mad of nocht, Hel &amp; hewine, as hym gud thocht.” þane wes þe emperoure rycht wa þat he herd eustace sa say, &amp; commandit his men ful rath to tak hym, wyf, and barnis bath, &amp; bynd þame in a place quhare þai one na maner mycht chape away, &amp; lyons loss lat to þaim ga, þat rathly suld þaim ryf in twa. &amp; quhen þai don had as he bad, &amp; þe lyons losit hade, to þaim suyth in a ras þai rane, &amp; to þar fet fel done þane, as for til honoure þaim mekly; syne held þare way deliuerly. syne gert þe emperoure be mad vndir þe ox of bras but bad a mykil fyr of matir sere. &amp; quhen it brynnand wes al clere, he gert þir foure in be don, in hope þai suld be ded son. bot þai þare-of na redur had, but enterit in, &amp; gud chere mad, commendand þaim to god mychtty, þat þar saulis þan in hy resawit, &amp; þame reward mad, as befor he to þame sad. þan eftyr [þat] þe thryd day þe emperour com til assay In hou smal poudir þai ware mad. &amp; quhen þai þe ox hopynit had, þai saw þaim on þar kneis stand, as þai quyk ware, to god lowand, for-out weme in hyd or har, bot fresch as euir þai ware, outakine þat þai ware al ded. þane tuk men þaim of þat sted. &amp; cristine men com þat same nycht &amp; for þai martiris can dicht Ful reuerently fare sepulture, &amp; layd þaim in with gret honour; &amp; eftyre in process of tyme mad þar a kirk of stane &amp; lyme, quhare þai sanctis restis ay, &amp; sal do to domyse-day, &amp; þane resawe þe cron of lyf, þat þai wan here in gret strif, as is befor sad in þis buk, gyf ?e tent þar-to tuk. for-þi to þaim foure I pray, agane þe feynd strif I may, out of þis warld þat I wyne but schame, det, &amp; dedly syne. XXX.—THEODERA. Mene suld wele kene þat sathane ?et finis nocht, na neuir fane, al cristine men for to gref sene þat first he grewit eve. &amp; þo þar-to he haf mycht thru godis tholyne &amp; gret slycht, ?et mon he fal?e of[t]-tyme til eschew sum þat he wald rycht gladly grewe. for cristine men, þat stedfastly throuys in god &amp; deuotly sanis hym with þe taknyng of þe corce, quhare-on god can hyng, sal wele resist agayne sathan, þo he do al þe Il he can. befor þe croice he sa vreis þat, quhen he It seis, þan he fleis. he wil oft purches wikit men to gere hyme sped &amp; with wemen thru wischraf &amp; sorcery, &amp; ful oft-tyme thru flatry of kerlyngis, þat in mony wyse ?ung men betresis oft-syse; for sic as þai, quhen þa þare lifis [h]as lyvit lang, callit wis wifis, bot þai sa men kangis al in to gret elde fra þai fal. ?et suld gud wemen ware be to rowne with þaim in priuete, or ?et corow for to hald with sic wifis, fra þai be ald, þat for les þane a schefe of brede wil gyf þaim oft schamful rede, &amp; ger hyre treu quhat scho wil, fra scho gud heryng gyf hir til. &amp; for ensampil I wil ta hou it betyd theodera. Quhen ?eno wes emperour &amp; al þe empyre had in cure, of alysander in þe towne duelt a man of gud renone, &amp; had fuson of warldis thingis, as be resone [of] his lykingis; &amp; with his nithbouris ?et þane wes gud haldine for god &amp; man, for he wes ?arneful god to ples &amp; to men alsa to do es, &amp; had a wyf of nobil kyne &amp; of þe best þe ton with-in, &amp; þar-to wes of far fassone, þe mast enplesand of þe towne, &amp; ?ung, &amp; dred god nocht-þe-les, &amp; chast, perles of farnes, þocht men seldine þai twa se in a ?ung persone to be. þe feynd þane at hir had inwy, be-cause scho wes sa happy, &amp; thocht þat he wald put a smyt in hyr gud nam, for to fyle It, &amp; fandyt hyre in mony wyse. bot scho, þat was bath ware &amp; wyse, ay quhen scho had persawing þat he socht hyr with sic thing, þane wald scho rycht son bath brest &amp; foret croice but hon. þane durst he nocht langare byd, bot fle [wald] one fere þat tyd. &amp; he, þat saw þat he ne mocht do for þe croice as he thocht, he enflawmyt of þe self ton a ?ung man of fare fassone for til syne with theodera. &amp; til eschewe he trawalyt sa þat he ne mycht rest nycht na day, til he cane hyr wil assay. &amp; þo he wes ?ung &amp; fare, wele tacht, wise &amp; debonare, ?et schupe he hyme þarfor to be þe mare plesand in al degre: as to karole wel &amp; syng, &amp; to be costlyk in clething, &amp; to wine gud nam. to þat ende he wald gladly his gud dispend. &amp; quhen he had a quhyle don sa, he com to þis theod[e]ra &amp; mad his quyntans apon fare with hyr, thinkand to cum nere. &amp; quhen he thocht þat he had his acquyntance with hir wele mad, he leit hyr wyt in sum party his wil, þo it was couertly. þane wald scho wmquhyle hir play &amp; til hym len a def ere ay. bot he, þat fandit was fast, thru gret slicht þe feynd can cast folouyt hyr sa increly þat he hyr leit wit vtrely, þat othyr worthyt hym to sped hyr wil to wyne, or but dred of þe ded to thole payne. þan sad scho hym schortly agayn: “Man, had I wittine lang tym gane þat þu sic fule purpos had tane, þu suld haf wittine þan as nov þat al þi trawale tynt had þou. for-þi of þat thing spek nomare! for playt na sal be þi ansuere. certis, vnreulyt ware my wil gyf for þe my-self I suld spil.” &amp; fra he hard hyr sa say, he lacht his lef &amp; passit away, &amp; one til his awne hame he wynt, with syt &amp; als with scham, for gret sorou &amp; schame had he þat he suld sa refusit be. thane duelt þare in þe reu nere his Innys, I spek of nov, ane ald wyf, mycht nocht for elde hyr awne self gudly weld. &amp; til his In reparyt scho, for of sorcery scho cuth do, &amp; as scho mycht did turne &amp; chare. &amp; quhen scho þare-of wes ware þat he lewit to play &amp; syng, bot drupyt &amp; mad murnyng, ay til espy hym scho ne fane til scho fand hym al alane. &amp; þan scho sad [til] hyme in hy: “I pray þe, sir, þu tel me quhy þu art nov pensiwe &amp; mad, &amp; wont wes to be blith &amp; glad; for þu is ?ung man, fare &amp; wyse &amp; vertuyse at al dewise, &amp; in þis ton has rentis fare, &amp; til haf mare has perans of are. na I wat nan durst tak on hand in-to þis ton to do þe wrang. my dere son, þane quhat alis þe? þu lat me wit, quhat-euir It be; for I ame of wyt and wil spedful consel to gyf þe til. &amp; thocht I ald be, let þu nocht! for in elde suld wit be socht. I treu þu has þi luf set quhare þi ?arnyng þu ma nocht get; &amp; gyf it sa be, þan cuth I helpe þe wele, þu treu treuly!” “gud deme,” sad he, “þu can dot, wenand I ware sic a ydiot, þat þu suld wit my priuete, gud or Il, quethyr it be, þat helpe me noþir can ne may, suppos I wald it to þe say sa.” “?et,” quod scho, “be myn saule-heile! consele kane I kene þe gud &amp; leile, &amp; helpe þe for to sped þi thing, gyf þi cause be of luffyng.” &amp; fra he herde þe karling mak sa fare hicht, he can confort tak, for eth is a man to til to do it þat is his wil. þane sad he: “wil þu priue be &amp; hele þe thing I sal tel þe?” “?a,” sad scho, “sa god me sped! þar-of haf þu na kine drede þat ony creature mycht me by to discouer þi priuete, bot anerly in to þe stede quhare I wit wele þe to remede.” “deme, wit þu, sen It is sa, þat I luf mast theodera, &amp; grant of hyre ma I nan purchas my ?arnynge to fulfil, alace! &amp; nocht ellis, bot I spede, I ame bot ded, it is na drede.” sad scho: “son, is þis þe maste þat gerris þe þi ?outhede wast, &amp; lef þi myrth &amp; Iolyte? I wend thing ellis aylyt þe þat ware harde thing to wyne. lat be, lefe, &amp; of bale blyne, &amp; be als mery as þu ma; for here I hicht to þe gud fay þat scho sal richt son do þi wil, gyf I ma sped to cum hir til.” þane of his gud he hir gef parte, &amp; scho went on to pref hir arte, &amp; spyit best tyme þat scho theodera mycht cume to; &amp; percase fand hyr alane, &amp; sic a proloug has furth tane: “god be her-in my dochtir dere, þat kepe þe ay hale &amp; fere, in althing ekand þi grace, of welth &amp; wele, in þis place! her ame I cumyne þe to se &amp; with þi spek to conforte me; for I treu, be my gud fay, þat I sal wele fare al þe day þat I mycht to þe spek my fil.” “sit don,” sad scho, “say on þi wil!” sad scho: “dochtir, god þe for?elde, &amp; fra wikyt forton þe schelde, þus mekly þat dedin?eis þe to spek hamely with sic as me! for I fynd suthfastnes, þat al men sais, is nocht les, &amp; oft I here þat in þis ton Is na weman of sic renon of al gudnes in al degre þat in weman ma gestnit be, as þu, þat is alane but pere, of al farnes &amp; coloure clere, &amp; fason fare &amp; gud hawyng, set þu of ?eris be bot ?yng; na ogart na pryd is þe with-in, þocht þu be of nobil kyne; na heis [þu] þe for riches, to lichtly othyr mare or lese as þe pouir folk sais of þe, þat þu art larg of cheryte. &amp; þus I sa nocht, be þe rude, der dochtir, to get [of] þi gude, bot anerly for suthfastnes. ?ete is a think neuir-þe-les þat, gyf I durst, I wald say.” “tel one, deme,” quod scho, “I ?ou pray!” þane mad þe kerlyng sum dangere, wittand scho suld þe ?arnare spere; for wemen ar besy al to wyt þe thing quhat-euir fal. theodera þane cane hyr pray þat scho wald tel hyr but delay, quhat-euir it wes scho had in thocht, &amp; lef vnsad til hyr richt nocht, for scho suld tak in nane Il quhat-sa-euir scho sad hyr til. þe karlyng sad: “on þat cunnande, sen þe tyme is nov auenande, I wil tel þe a thing quhare-in þu wil sla þi saule for syne; þat is, þat þu wil nocht remede þe man þat for þe wil thole dede; &amp; quha-sa-euir man wil sla, of skil is callit godis fa, &amp; als his saule tyne, þat god bocht, gyf he mycht succure &amp; wil nocht. &amp; ?one ?ung man, þat luffis þe, is now in poynt peryst to be, &amp; þu ma lichtly, gif þu wil, sauf hyme &amp; do þi-self na Il: þat is, to grant hyme anerly þat he ma anis priuely play with þe in priue stede, &amp; sa ma þu sauf hym fra dede. &amp; þat but witting ma be don in priue stede vndir sone, &amp; sa ma þu þe sauf fra hel quhare man-slaare sal ay duel; for he sal cum sa priuely þat nan sal wit it bot þu &amp; I. &amp; þe sonare þis be done, þe cause sal be þe les to son.” theodera til hyr can mele: “deme, al be þu neuir sa lele &amp; al suth war þu me sais, ?et durst I do it [be] na wais. suppos neuir man suld wit I had don sic thing as It, ?et god suld wit it, I dut nocht, þat clerly kennis dede &amp; thocht, &amp; punyse me for my mysdede thru mychtt[i]nes of his godede.” þane sad þe trat with flatrand fare: “wele war hyr sic birth bar, &amp; happy wes he þat gat þe þat sa wisly has ansuert me! bot ?et, be-cause þu art ?ing, þu can nocht deme of sic thing, wenand þat god kennis al þi dedis done or to fal, for þu wanttis þe colorum þat þu suld treu in þat parte sum. for suth is þat god knawis wele ded and thocht euir-ilke dele, þat is to vndirstand, I say, It at done is on þe day; bot to þat thing has he na sycht þat thocht or don is in þe nycht; for he fleis ay myrknes, &amp; tais tent bot to clernes. for-þi, as treuys þe kirk of rom, men wat at þe day of dome is to cum quhen god sal haf mycht to deme al don in opyne sycht; bot of þe nycht þe doin[g]e þan is he nocht borne þat ocht tel can. for [gyf] demeen of þe nycht suld be as of day, clerkis, parde, wald als wele of nycht as day haf mad mencione, perfay. þar-for, dochtir, haf na drede, bot as I say do furth þis dede, &amp;, as oure lord bydis þe, of þine eue cristine haf pyte!” þan sais til hyr theodera: “gyf, as þu sais me, It be sa &amp; þat þu spekis for na gyle me wikitly for to be-wile, or þat man for me dede be, I sal do as þu thechis me.” “quhat, wenys þu I wald þe wile, gud douchtir? na, be þe ewangele, na be þe corpus domine, for ony gud men mycht gyf me! for I think to get of þi gere for þe gud lare I sal þe lere. þar[for], forsuth, wal[d] I nocht þu fand dissat in me ocht.” þane sad til hyr theodera: “gud dame, sen þu sais sa, now son, quhen gane is þe lycht &amp; cummyne is þe myrk nycht, bryng [hyme] to þis place but mare, &amp; sodanly I sal be þare!” &amp; of hyr gud scho gef þat alde. &amp; blyth hyre gat scho can halde, &amp; to þe ?ung man come sone &amp; tald hyme al hou scho had don. &amp; he þar-of wes glad &amp; blyth, &amp; gaf hyr of his gud suyth. &amp; quhen þat cumyne wes þe nycht, scho kepyt þe trist wele scho hicht, &amp; with hyr brocht þe man in hy, quhare scho tristit priuely. &amp; þar theod[e]ra &amp; he war sammyne a quhile in priuete; &amp; quhen þai had þar wil done, athyr held þare way sone. theodera, þat had Il spede, ?ed til hyr husband til bede, þat hyr lufit atoure althing, &amp; stil lay til þe mornyng; &amp; þane wmthocht hyr þat scho sa foule a syne consentit to &amp; fals wes, þe wyf sad, les &amp; mare. þane scho cane murne, gretand sare, for þat scho treuyt god na mycht wit of Il wes done on nycht, &amp; for scho hyr treutht brokine had til hyme þat mykil of hyre mad. þane dang scho hyr-self in þe face, &amp; raf hyr hare &amp; sad: “alace!” “alace,” scho sad, “for wikitly my saule here now tynt haf I &amp; has distroyt thru my plicht of my gret beute þe sicht!” with þat hyr husband com &amp; fand hyr gretand [sa] &amp; sar murnand, &amp; sad: “my far theodera, quhat makis þe to far at sa? quhat-euir it be, tel to me, &amp; it sal sone remedit be! for þu art my welth &amp; wele; þu art my confort &amp; my heile. þarfor, as þu lufis me, þu lef sic care &amp; mery be!” &amp; ay þe mare teyndirly he spak til hyr, mare cruely scho mad sorou, because scho til hym þat lufit suld mysdo. ?et stil scho held quhat scho thocht, &amp; of hyre wil tald richt nocht. bot quhen tyme com of day, scho passit furth til ane abbay, as it ware til here a mes, &amp; spak þare with þe priores, &amp; franyt gyf god mycht wit of it ware don be nycht. sad scho: “nathing be hyd may fra god þat don is, nycht or day.” quod scho: “laydy, þan gyf me þe text of þe ewangile for to se, þat þar ve[r]yly fynd I may of me þat quhat sal fal be assay.” þe priores gert bring þe buk, &amp; scho It opnyt &amp; can luk, &amp; fand þar wrytine in hy þir wordis: “quod scripsi scripsi.” þane went scho hame with hart sare, in mekil murnyng &amp; in care, bannand þe tyme scho wes born þat sagat had hyr-self forlorne; bydand þe tyme til hyre husband for hys nedis ?ed vp on land. &amp; sone, fra he went of ton, manis clethinge scho gat bon &amp; cled hyre rycht as man scho ware, &amp; with a schere gert cut hir hare, &amp; of monkis til ane abbay auchten myle þine held hir way. &amp; with þe abbot son scho met, &amp; hyme ful connandly scho gret, &amp; askit hym parcheryte þat scho mycht þare resawit be, &amp; tak þe habyt, &amp; as vythre rendryt be to þame as bruthyre. “quhat is þi nam, tel þu ws!” “sir,” scho sad, “theodorus.” þane sad he: “welcum mot þu be for godis sak &amp; cheryte.” þane wes he tane &amp; mad nowis &amp; leryt sa, for he was wyse, al þat til a monk suld fere in-to schort tyme wele perquere. &amp; al þai þat has hyr sene, wend þat a man scho had bene. &amp; al hyr dedis ilke dele scho did sa thankful &amp; wele, þat favore scho gat of þaim þat ware in þat abbay, les or mare; for quhat thing þai bad hir do, but gruching scho ?ede It to. þane in þe threde ?ere þai ordenyt hyr þare out-rydere, þar witale to þe house to by quhare it ware fundine al redy. þane cartis with hyre scho can ta, with horse ane or ma, &amp; bryng hame quhet, oyle or wyne, &amp; nedful thing to þe keching. &amp; al þis tyme hyre husbande, þat nocht cuth get of hyre tythande but wend suthly scho had þane passyt a-way with sum othyre mane, cesit neuir sorou to mak, na hyme to torment for hyre sak; prayand god for his gret mycht þat he mycht of hyre haf a sycht. þane god, þat hard has his prayere, gert til hyme ane angele pere, þat sad: “gyf þu theodera wil se, to-morne ayrly þu ga &amp; be-hald grathly to þat ?at, of petyr &amp; paule callit þe gat, &amp; quha þu seis first apere, þi wif is, wit þu but were!” to þat worde gud tent he tuk, &amp; þat nycht mekyl woike, &amp; gat vpe in þe dawynge, to se þat ilke lufit thinge, &amp; to þat place went but bade, quhar þe angel sad hyme hade, &amp; saw a monk cum rydand by, as afferyt, ful roydly þat hayliste hyme &amp; kneu hym wele; bot he þe monk kneu na dele. bot, had he wist, I vndirta, þat it had ben theodera, in handis he had hynt hym tyt, &amp; tyt fra hyr þat abyt! bot scho with camelis and cart held on to þe merkat wart, &amp; dide [þat] scho to do had þare, &amp; vnpersawit hame can fare. bot he, þat bad in-[to] þe stret, wenand with his wif to met, &amp; for he ne dyde, gret playnt mad of god þat hyme dissawit had. &amp; son a woice [sad] hyme til: “þu plen?eis þe for-outyne skil, for to-day morne wele ayrly þu saw þi wyf cum rydand by, &amp; haylist þe, suppos þu but cause on god plen?eis now.” the buk sais theodera, to god of hewine plesit sa þat he for hyr did ferlis sere, lifand til scho wes duelland here. for in a tyme as scho furth rade, scho fand a man, a best hade slane &amp; rewine in pecis sere; for quhom to god scho mad prayere; &amp; at hyr prayere sone þane he resuscit þat slane mane; &amp; þat fel best scho folouyt sa þat scho cane son it oure-ta, &amp; waryt it in þat stede; &amp; it but bad fel done dede. &amp; mony vthyr merwale sere scho wrocht, þat I to wryt ame suere. þe feynd at hyre þan had inwy þat scho to god wes sa worthy, for he of[t] for hyre halynes ful schamefully confundyt wes. for-þi til hyre he cane apere in fourme of man as it were, &amp; sad: “fule foule, þu has ne scham of god na of manis blame, þat for þi wikit adultery has lefit þi housband sc[h]amfully, &amp; cumis here to mere me. be al my vertuise I suere þe, þat ar to dout ful gretly, þat werra þe sa sal I þat þu sal reny hym ful sone, þat for þe one þe croice wes don; &amp; gyf [I] ne do, sa þane at I dois bot leis apertly.” þane scho on hyr face can lay þe takine of þe croice verray; &amp; he away, as It ware reke, wanyst son his il to eke. theodorus þan in þat place thankit god of his grace. syne tyd theodorus to fare til a cyte, as he did are, to by vitale &amp; vthir thing of þe abbay for þe vphalding, with men, hors &amp; charyot, be ordinance of þe abbot. &amp; wes as ware þe mydde way be-twene þe ton &amp; þe abbay he restit &amp; tuk bydyng ful oft, quhen he com with sik thing. þar hapnyt hym to tak herbry in a nycht, þare as sad I. a ?ung maydine wes in þe in, þat with hyme had sic wil to syne þat, quhen mirkest wes þe nycht, scho come on til his bed rycht, &amp; sad: “theoder, I pray þe þu wald lat me ly by þe; for sene þu firste here tuk gestning, I haf þe lufit atoure althing, sa þat I mon but delay get grant of þe with me to play.” &amp; fra theodorus wist þat scho ?arnit sic foly with hyme do, he sad: “ga hyne be-lyf þi way, &amp; lat me rest til it be day! or mony man sal one þe wondyr þat wald bring me in sik blondyr.” &amp; quhen scho wist scho mycht nocht hyr wil get as scho thocht, in þat gret het þat scho wes in, went ane oþire to; &amp; hapnyt be-twene þaim so be þat a knafe childe gat he. syne eftyre of tyme in processe hapnyt þat scho gretare wes, &amp; hyr frendis sperit ?arne, quha with hyr gat þat barne. þane ansuert scho þaim þus: “It wes þe monk theodorus, þat waityt me [ap]-on a nycht, &amp; me beforsit be his slicht, &amp; sa gat þis barne on me, maydine or knaf quheþir it be.” quhat suld I mare of þis say, bot, of hyre tyme quhen com þe day, scho bare a knaf child, ful fare til haf bene a kingis ayre. &amp; hyr frendis but ony mare þe barne sone til þe abbot bare, sayand: “þis barne we bring to þe, þat þu gere it fosteryt be; for dene theodorus, þat þu wenis a haly man be now, our childe difforsit &amp; it gat; &amp; we trew he wil nocht nyt þat.” þe abbot þan wes wondir wa, &amp; thocht laith with þe barne to ta, bot callit þe monk, &amp; sad: “art þu sic a lychure waxine now, þat I wende al tyme had bene a man of haly lyf &amp; clene, &amp; for þi fule luste has schent me, my house, &amp; my cowent? &amp; þis þu ma nocht nyt, parde, for, lo, þe barne is brocht to me. quhare-of þu art gretly to blam, þo I for þi dede hafe schame; ?et þane tel furth one þi wil þe ansuer þu makis here til!” thane scho, þat þare was munk, &amp; thocht, þo scho þe dede nyt wele mocht, men suld nocht treu hyr but assay, quhethyre scho sad suth or nay, &amp; lath ware hyr þat ony man suld wit be pruf scho ware weman; &amp; lath scho was neuir-þe-les to tyne þe mede of tholmodnes; &amp; als hyr lykit for to be punyste, be-cause in sic degre for scho had mysdone til hyre mak; þare-for wald scho sic penance tak. þane sad scho til þe abbot sone: “sir, suth is I sic dede has done. for-þi it is resone &amp; skyl þat I be punyste at ?oure wil; bot þe as fadyr nocht-for-þi [I] prays þe now of mercy.” þe abbot þan, þat al mycht se, gert þe barne þare bundyne be a-pon þe monkis bak but bad, &amp; gert hyme to þe ?et be had. &amp; he in þat place done hyme set, &amp; tuk þe childe, &amp; sare gret; for noþir cuth he nuryse be, na had possibilyte þar-of to fede þe barne. bysynes ?et dide he ?arne, &amp;, seand na betir wane, þe mylk of sowis has he tane, þat lay by in þe myddyng, &amp; þar-of fede þe teyndir thing. &amp; hyr brethyr, as þai durse, wald bryng til hyre sum crum, sum cruse; for þe monkis les &amp; mare of hyre dissese had hartis sare. þane duelt scho þare sewine ?ere pacyently in sic manere. &amp; al þat tyme þe feynd, oure fa, cesit nocht to wirk hyr way. þane þe forme can he ta of þe man of theodera, &amp; as hyr husband cane apere til hyr &amp; sad: “myn hart dere, haf reutht of me &amp; cum þi way with me, þat murnis nycht and day! for Ioy na solace bot thru þe, na lykine in my hert ma be; for but þe luf may I nocht, sa art þu set in my thocht. &amp; þo þu defulyt be with man, I for-gyf [it] þe.” scho, wenand þat it ware hir man, þat [sic] spek mad til hyr þane, sad: “I wil nocht cume to þe, for sir Ionys sone la by me; þar-for I wil nocht cum þe til, bot my pennance here fulfil.” &amp; has scho had þusgat sad, þe takine of þe croice scho lade one hyr; &amp; he but ony mare wanyst away as he reke ware, &amp; scho wist it wes hyr fa, þat falsly hyr fandit sa. ?et for he wald hyre strinth vnkit, he schupe to fley hyr of hir wit; for-þi in þe liyknes of wilde bestis mare &amp; les he gert feyle feyndis þare apere, to schot one hyr with fellone bere. &amp; þat feynd hym-selfe þane apperyt as it ware a man &amp; slaytyt þaim full fellonly, &amp; bad þai suld þat hure wery. þe takine of þe croice scho mad ay; &amp; as reke þai wanyst away. ane vthyr tyme com hyre by lyk to knychtis a cumpany, &amp; befor þame gangand þare, þe prince of al as It ware; &amp; al þai knychtis apon kne ennornyt hym, þat scho mycht se, &amp; askyt [at hir] quhy þat scho as þai did til hyme, wald nocht do. quod scho: “I honoure nane bot god of hewine, my lord ane.” þane bad þe prince hyr til hym bryng &amp; torment hyr sare and dynge. þane at bydyng þai hyre befte, &amp; in þat place nere ded lefte, &amp; wanyst as rek a-way; &amp; scho recouerit but delay. ane vthyr tyme scho schaw ly a lumpe of fyne gold hyre by, &amp; for þe sycht sanyt hir sone, &amp; saw it nocht, as þat wes done. ane oþir tyme as scho sat þare, come a man þat a skepe bare fyllyt of met of delyt, &amp; bad hyr ete þare-of tyt, “for sic met ete þu nocht are, &amp; oure prince, þat gert bet þe sare, þe sende It, þat [vn]wittandly gert ws bet þe sa fellounly.” þane scho hyre saynit but delay; &amp; þat fandyng went away. &amp; as scho had sewine ?ere þare bene in sic wyse, in scham &amp; care in opyn sycht, þat al mycht se, þe abbot had of hyr pyte; &amp; monkis al of þe abbay for hyr teyndirly can pray. &amp; he hyr reconsalyt &amp; brocht In, &amp; remytit hyre al hyr syne, &amp; þe barne in with hyr tuke to lere &amp; set to þe buke. &amp; ?et wes nan be ony slycht þat scho wes woman persawe mycht. þe childe ?et held scho þare ay, &amp; fosterit it nycht &amp; day. þane eftyr twa ?ere ware gane, fra scho wes in þe abbay tane, þe abbot a monk a day til hym callit, &amp; can say: “theodorus on nycht alane oysis spekine as It ware with ane, &amp; I wald wit of quhat thing þat tyme he makis his carpyng, quhethyr be hym-self ore be wthir, or gyf it war with ony bruthyre. þar-for ga þis nycht priuely &amp;, þat he spekis &amp; quham with, espy, &amp; syne to-morne þu tel me þe suth, quhat-sa-euir It be!” þane sad he, with gud wil his byding he suld fulfil. bot god, þat helpis in nede &amp; for gud dissert gyfis mede, þat nycht of theodera of his grace disponyt sa, þat scho persauit wele apere þe stond of dede til hyre nere. for-þi þe barne scho tuk hir til, &amp; kyssit It with gud wil, &amp; sad: “dere sone, wit þu þat I mon pas of þis lyf nou; þar-for to god I commend þe, þat he þi helpe &amp; fadyre be. &amp; þu til hyme pray Ithandly &amp; faste, as þu ma, gudely, &amp; to þis brethyre of þis abbay þou serwe treuly, I þe pray!” &amp; thechand [hym] on þis manere, til god scho ?ald þe gast rycht þare, Fourhu[n]dir ?eris aucht &amp; sewinty fra god flesche tuk of oure lady. þat ilke nycht to þe abbote, þat haly man wes and deuote, a wisione on þis manere, nocht fully slepand, can apere. he thocht in hewine he suld se a grete brydale grathit be, quhare gaderit ware in þat hal of angelis, prophetis, orderis al, &amp; al halowis þat ware, &amp; a bede in myd þaim þare sa mychty fare &amp; preciuse þat sic wes neuir sene in house; &amp; a woman ymang þaim al with Ioy wes brocht in-[to] þat hal, þat bricht wes be manis sycht as þe son on dais licht, &amp; brocht with blythnes to þe bed &amp; one set, rycht wele spred, &amp; men [hir] honouryt, as scho had bene a ful gret &amp; a ryale queyne. &amp; a woice sad [til] hyme þus: “þis is þi monk theodorus, þat sakles wes for lychery to þe accusit wikitly, &amp; þu sal wit þe suthfastnes; for scho a werray woman was. bot [for] scho fylyt fulely hyr manis bed in adultery. scho has bene chastit felly here of þi bidding sewine ?ere; for-þi with god scho has sic grace as þu here sene now has.” &amp; þe monk, þat wok þat nycht, com to þe abbot at day-lycht &amp; talde Ilke worde playnly þat þe monk sad þe barne hym by. þe abbot þane with þe cowent to theodorus cel went, &amp; cled in til his bed hym fand, &amp; þe barne by hyme gretand. &amp; vncled hyr, as custum was, þe ded body for to wesche: &amp; fand it wes a woman þat sa gat had þar habit tane, &amp; tholyt of hyr pacyence þaim to do hyr sic offence but cause, as þai saw in hy. þane send þai til hyre fadir by, til hyr fadir þat gert blame þar monk &amp; say defame, &amp; bad he suld his douchtir bryng, to se þat monkis enteryng, &amp; for hyr son to set sum rede, sen his fadir þane wes dede. &amp; as scho com, scho fand onhyd þe falset þat hyr-selwine dide; &amp; as scho saw þat, but mare for wengeance scho ?ed wode þare, &amp; in wrak of hyr fals plicht deit sodanely in þare sicht. þane ware þai sa abaisit al þat þis saw, gret and smal; &amp; al þat hard þis, gef lowynge for his gret mycht til hewynis king; &amp; dout &amp; trastnes greu þane to richtwise &amp; to sinful man. þe angel bad þe abbot þat tyde þat he til þe cite suld ryde, &amp; quhat man he met, bad bryng hym agane but let. sa met he a man gud-spede, &amp; askit at hyme quhare he ?ede. quod he: “my wyfe is dede, I treu, &amp; I spede me to se hyre now.” þane þe abbot son hym hynt on horse be-hynde hym, or he stynt, &amp; brocht hyme on to þe abbay, &amp; led hyme sene quhare scho lay. þane grathit þai hyr sepultur with besynes &amp; gret honoure, &amp; hyr enterit þar quhare ay god for hyr dois miraclis alway; for ony þat ar sek or sare, to get hele, oft cummys þare. þane hyr husband þurchasit hir cel, &amp; his lyftyme þar can duel, &amp; sic seruice to god mad þane þat he wes haldyn haly man. &amp; hyr barne þat behynd hir wes, halely folouyt ewine hir trace. in vertuise &amp; in thowis fare he mycht wele be callyt hir ayre, &amp; sa can hyme-selfe leyde þat eftir þe abbotis dede al þai of þe cowent mad hyme abbot of hale assent, &amp; þe house sa gouernyt ay þat haly is he cowntit to-day. XXXI.—EUGENIA. Ande sene I haf tald ?ou here of theodera, to god sa dere, sume thing þat suld mowe women to lof god &amp; þame-selfe kene, þat of þaim na vertu hase bot It cum of godis grace; &amp; alsua wele ma we se hou þe feynde ma ourcumyne be, be contryt harte &amp; verray schryfte, þat þe synnare ma vpe lifte, with satisfaccion for þe Ill þat he dois his nythboure til; &amp; takine of þe croice verray, as he seis, [he] fleis away; na in na place ma he nocht be with myknes &amp; vergynite, &amp; of disese lele pacience agayne hyme oft makis defence. &amp; ensampil ma þai ta of þe maydine Eugenia, þat with maydinehed &amp; meknes in hard fandyng pacience was, &amp; our-com hyme for al his slicht, &amp; of hewine wan to þe licht, þat god gyfis with glad cher to þaim [þat] tholis for hyme here ded and persecucione of il folk or of fellone. [s]er prothus &amp; Iacinctus ware ?ung lordis &amp; set to lare in rome with þis eugenia, þat was of nobil kine alsa. &amp; þir twa ?ung men Ithandly studyt in philosophy. &amp; hyr fadir, of gret mycht a senatur, þat philpe hicht, to quham for his wit &amp; honour þe hale senat gef þe cure of Alysandir þe cyte, þar lutenand þar-of to be. for-þi to þat cite he went, þat was betacht hym a lyf-rent, &amp; his wyf with hyme can ta, þat had to rycht nam claudya, &amp; his twa sonnis wise &amp; fare, auyte, þe eldaste wes &amp; ayr, &amp; fergusium, þe ?ongare bruthir, he tuk with hyme, ane &amp; vthir, &amp; his dochtir Evgenia with hyr brethyre he tuk alsa. fore scho had leyryte be maste part of þe sewine sciens al þe harte, &amp; part had of al lateratour— sa to lere had set hyr cure. bot for prothus, I spak of are, &amp; Iacinctus hir feris ware in study of philosophy, þai wald nocht lefe hyre cumpany. &amp; to þat scho wes richt wyse in al science at dewyce, þar mycht na woman wysare be, na farrare of fasone na of beute, of gud aport &amp; fare hafinge, sobyr &amp; wele tacht in spekine, &amp; fra wnleful luste of flesche sa kepyt hyr in al clennes. &amp; quhen scho wes of fy[f]tene ?ere as abil to be manis fere, fele mychty men wald haf ben glad to fere hyr til haf hade. ymang þe lafe a nobil knycht, þat aquilone to name hicht, &amp; son wes of a senatoure, lufyt þis maydine paramoure; &amp;, þat to wed hyr wes his wil, he mychty men send hyre til. þe quhilkis, quhen þai had tane þar charge, went til hir on ane &amp; did þare charge connandly til hyr, þat ansuert wysely, &amp; sad: “gud men, wit suld ?e þat husband suld nocht chosine be be gret riches na be kyne, bot gvde thewis ware hyme in.” ?et þane wes scho of paian lay, &amp; al þe laf þat I of say, na knew nocht þan þe suthfast king þat, as hym lest, mad althing, bot trewit as þare elderis dide; fore oure treutht to þaim wes vnkid. &amp; fore scho had gret delyt to red bukis &amp; to wryt, sa hapnyt hyre to rede percase in a buk qu[h]are wrytine was syndry epistolis of sancte paule, þat tacht men to kepe þe saule. fra þine in thewis &amp; in wil to cristis fay hir hart dreu til; for of clergy be sutelte hyr thocht [þat] þat treutht best suld be. [o]f alisandir nere þe cyte, quhare-of here mencion mak we, a lytil tone wes wele fare, quhar cristine men had repare, of tholyng of þe oure-men, þat þe cite gouernyt þene. &amp; ydirward on a day scho went, as It ware to play, &amp; cristine men þare can scho here syngand with hey voice &amp; clere: “al þai þat þe folk on cal na godis are bot feyndis al, bot verray god is þat mad hewine &amp; al þe warld in dais sewine.” þane sad scho to protho &amp; Iacinc: “say me on quhat ?e think,” for þai twa had at study ben with hyr &amp; [had] mekil sene þat suld gere þaim of kyndly skil sone gyf þaim þe resone til. þane sad scho to þaim: “me think we haf bot wastit our swink In al þat tym we besyly studit in philosophy; for tynt tyme is to ta tent til aristotles argument, or of plato þe sampelere, or socrotais bydding sere; for, schortly, quhat poetis seis, or fare spekaris ony-waise, or quhat þat ony man can say, in ? resone is done away; &amp; þar-for se I clerly now þar is bot a god in to trew. for-þi, sen vsurpyt pouste has mad me ?oure lady be, &amp; wisdome me ?oure cistir mad, be we þane brethyre but a-bad &amp; folow criste but ony mare, &amp; trew in-[to] his suthfast lare!” of þis consel þai ware content &amp; halely can til hyre consent for to fulfil quhat þat scho determyt for to byd ore do. &amp; for scho wald planly apere til al as scho þare bruthir were, a manis habit can scho ta, &amp; with þame til ane abbay ga; quhare ane abbot was þat þane þar cum thole wald na woman, &amp; elenus had til his name, &amp; man wes of gud fame; for-þi thole wald he ne way wemen to cum in his abbay. &amp; he, to defend be resone our treutht, fel in disputacion with ane erretike, þat richt wise wes in clergy at dewyse, þat sa wele schoke þe abbot, til be resone of kyndly skyl þat he had nocht to say nere-hand agayne his resonnis, al wele seand. for þe doctor sais, as we rede, þat þe treutht þare has litil mede, quhar manis reson ore wit gifis ful resone to trow It. for-þi þe abbot, þat nocht had to schaw, gert a fyre be mad, &amp; sad, quhilk of þame ?ed in þat fyre &amp; mycht nocht bryne, al his sawis ware suthfastnes, &amp; his þat brynt ware al les. þe abbot þane, to scheld þe threpe, in-to þe fyre but mare can lepe, &amp; duelt þar but merryng, in hyd or hare or in clething, bot of þe fyr come hale &amp; sonde, &amp; bad þe erretik in fonde; bot he wald nocht tak sic assay, bot held his gat with scham away. [a]nde quhen þire thre, as I sad are, to þis abbot cumyne ware, eugenia, þat turnyt had hyr name &amp; þar-of ewyne mad, requeryt hyme for cheryte þe abit &amp; in þe house entre. þe abbot sperit: “quhat art þu?” “a man,” sad scho, “as ?e se now.” quod he: “þu ma wele cal þe man, for, þo þu be a woman, manlyk ar þi dedis al; þarfor a man þu ma þe cal;” for god had schawit hym quhat scho wes; þar-for sa sad he hyre to. þane ewyne &amp; þir ?ung men twa þe monkis abit þai can ta, &amp; scho gert al men trew but wene þat ewyne hyr nam had bene. &amp; þane þir thre conuersit swa, fra þai can þe habit ta, þat to þe abbot þai ware dere, &amp; thankful to þe laf, but were. for in þaim wes humylyte, &amp; kepyt þaim clene in al degre, na wald haf na properte, al-set þai ware of hee degre; &amp; to þare ourmen but offence kepyt wele obedyence, &amp; renoncyt ay þar fre wil, þe mar thankful to be god til, &amp; abstinence oysyt mare þane in rewile þaim gyfine ware; sa þat þai ware þe mast parfyt þat in þis house bare habyt. [h]yr fadir þan, þat wes at hame, for his douchtir mad gret mane, &amp; soroful nycht and day for his dochtir wes alvay; bot þane þat fyrst he mad care, quhen he saw cum ham hir chare, &amp; quhen hyre chawmir wast saw he, quhare welthi wes scho wont to be, wes na man cuth tel quhat wa he had, &amp; his wyf alsa. &amp; fergius als &amp; auyte had for þare cistir mykil syt, þat wes a-way, þai ne wist quheþir, with prothus &amp; Iacinctus to-gyddir, þat michty ware &amp; of best kine, duelland þat tym rome with-in. &amp; hyre fadir send to spere tythand of hyre in landis sere, hechtand reward quha mycht bring of hyr til hym certane tything. bot quhen þat al þat furth wer send, had socht a hale ?ere til ende, þai fand hyre nocht, bot com agane &amp; tynt þare trawale in-to wane. It nedis nocht to recorde here þe dole, þe soroful &amp; ewil chere, þat hyr fadir can for hir ma, hyr modir &amp; hir brethir twa. þane gert he divynouris bryng, þat knawlag had in althing, &amp; prayt þaim increly þat þai wald trawale besyly of his douchtir to get wityng, &amp; þare-of tel hym gud tything. &amp; þai went furth, &amp;, þar craft don, Come til hyme agayn rycht sone, &amp; sad þat goddis had hir tane &amp; ymang þe sterris with hir gane. for-þi hyre faddir but a-bad ane ymage of hyre gert be mad, &amp; gert al he had in cure do ilke day þare-to honoure, &amp; þat suld be bath mare &amp; les rycht as til a godes. bot ewyne &amp; hyr feris twa in-to þe purpos þai can ta, perseveryt stalouartly, &amp; seruit to god Ithandly; sa þat, quhen þe abbot wes dede, ewyne chosine wes in his stede; &amp; sa wele gouernyt þe houss þan þat thankful wes to god &amp; man. of alysandir in þe cyte þat tyme a matrone cuth be, fayr, nobil, &amp; of gret kyne, habundand of warldis wyne, &amp; to name had melanceane; &amp; with fel fevrys wes oure-tane, þat trawalit hir hard &amp; hat; &amp; of strinthis mad hyr mat. bot alsone scho herd tel þat in sic ane abbay can duel a man þat ewyne had to nam, a man reput of gud fame, þat he mycht helpe hyre of þat Il, gyf hym lykit to cum hyre til. &amp; scho, þo scho payane wes, trawalit yddir nocht-þe-les, &amp; prayt hyme parcheryte to remed hyr Infyrmyte, wenand scho man had bene in-to sic abit cled vnclene. &amp; scho, þat þan þar can apere in habit as a monk scho were, gert bryng oyle &amp; It blissit sone, &amp; in a bost it gef hyr sone, &amp; bad hyr þare-with pas hir way, &amp; anoynt hyre but delay. &amp; as scho bad, scho has scho don, &amp; parfyt heile þar-of gat son of þe fel fevyr scho had tane, þat callit is þe quartane. þane send scho sere presentis gret of gold, siluir, wyne, &amp; quhet, to þe abbot of þat abbay, quham-of before ?e herd me say; bot he þar-of tuk na thing, bot bad þe matron ?eld lowing to god, quhom thru scho gat heile, &amp; hauld at hame hyr warldis wele. [þ]is matron þan mycht nomare wald sum tyme to þe abbay fare, &amp; with þe abbot gladly meile, &amp; ?eld of[t] thank of hyre heile, woman þocht scho cane be, wenand at a man was he; quhare thru sic luf scho kist til hyme, þat to syn with hym scho had wil in lustful delyt of flesch; sa vnreulyt hyr wil wes. &amp; to fulfil hyr fals desyre, scho brynt as scho had ben in fyre, &amp; socht ay oportunyte how it mycht fulfillit be. þane fen?eit scho hir sek &amp; sare, &amp; for sic cause mad gret care, &amp; to þe abbot, þat wes meke, send to tel quhou scho wes seke, &amp; for his awne godis sak requeryt hym he wald on hand tak to vysit hyre of his gud wil, sen scho mycht nocht trawel hym til. &amp; ewyne, þat dressit hym to be ay in parfyt cheryte, grantyt [it], &amp; passit hyr til for til helpe [hir] in gud wil; &amp; wes resawit reuerently, &amp; to þe matron brocht in hy with-in þe curten?eis til hir bede, þat richely wes þan oure-sprad. þane þe matron takine can ma, þat gert hyr men of chaumir ga; &amp; fra scho persawyt þat, þe monk in armys son scho gat, &amp; mad of hyme, in gud wil hyr wrechit ?arnyng to fulfil, &amp; let hyme wit but [mare] abade quhat passand luf til hym scho had, &amp; prayt hym for to ly þane in-to bed hyr by, ore ellis mycht scho nocht be hale of hyr seknes, but end in bale. &amp; fra þe abbot vtrely persawit hyr wil, in gret hy gat on his fete &amp; stert hir fra, &amp; lewit lyand in mekil wa, hafand at hyr gret wlatsumnes, fra he wist at hyr wil was, &amp; sad: “þu, þat douttis na scham, melancia has wele to name; þat is to say, of wikitnes fillit of fule myrknes.” &amp; quhen scho schaw [þat] scho wes sa refusit, scho can sorou ma, &amp; dred discouerit to be of hyr wgly Iniquite. þar-for scho thocht wele to wricht in hyme hir wikitnes alsuyth, &amp; plen?e on hyme, or he had til ony of hyr complant mad. for-þi hyr face scho skratit þare, &amp; of hyre hewid rugit þe hare, &amp; dayng hyr-self mouth &amp; nesse, til athyre of þame bludy wes; &amp; þar-with criyt increly, til hyr men?e com in hy, &amp; franyt [at] hyr quha durst do sa outrageouse a scorn hir to. þane sad scho: “behald &amp; se hou-gat ?one monk has graþit me, þat for I wend he had bene lele, gert hym cum here me for to heile, as he come befor þis did; bot he is wolf in lamskine hyd, &amp; ful verray ypocrite, to syne with me haffand delyt had me felly diffulyt now, as be pruff ?e ma wele trew, had I nocht þe mare stalouartly helpyt my-self &amp; can cry.” with þat scho gert cal hir chaumerer, &amp; bad hyr say [þat] scho wes nere, quhen þe monk assal?eit sa hyr laydy þar for ned to ta, &amp; sa gat scho fals witnes agayne þe monk, þat wes sakles; for nedly scho wald haf hym schent, for he wald nocht til hyr consent. &amp; wrytine is in þe haly wryt, &amp; we mone treu þat suth is It, þat na serpent has a hed sa fel, sa venamuse, na sa cruel, as þe hed of þe colubre is, na is na wikitnes I-wyse as is þe ewil of þe woman, quhare scho wald wengeans be tan, as men may in genesys ensampil se þat [suth] It is, of Ioseph, þat cuth nocht beware with þe wikit wyf of putefere, þe quhilk, for he ne wald ly hir by, gert hyme be tane falsely &amp; haldine lang in-to preson thru hyr wikit suggestione; bot lord god sa did of his pyte, þat lord of egype syne wes he. ane vthyr ensampil ma we ta, to schaw þat wemen ar thra one hyme þat wil nocht do þer wil, to vengeance þaim agane skil, be þe wyf of þe emperoure Oto, þat wes predecessoure of þe gud emperoure henry, þat first wes duk of barvary. with emperoure oto wes þane ane erle þat wes a fare man, quham for beute &amp; waloure þe emprice luffit paramoure, sa fere, þat scho prayt hyme þat he wald flescly with hir syn; &amp; he, þat lele wes til his lord, be na way wald þar-to [a]cord, &amp;, quhen it com to poynt, sad: “na,” &amp; with hyr magre passit away. &amp; scho, þat wes refusit sa, sone gert þe lord þe ?erle ta, &amp; but forsicht ore ony rede at hyr tysing gert hym vnhed, &amp; he sakles neuir-þe-les, as eftyr-wart wele kend was. for, quhen he had wes for to sla, he bad his wyf, þat mad wa, þat scho suld profe, as þe law wes, he to ded wes put saklas. for-þi, quhen he wes put to dede, his wyf a-way wane with þe hed, &amp; held it, til cesar gert mak set day quhen he for godis sak suld ger al wrangis mendyt be, þat twechit oþir land or see, þane namly it þat mycht ryne til wydow or til orphanyne. for-þi þe wedou wald nocht be þine, &amp; þe hede with hyr brocht, &amp; to cesare it schawit son, &amp; askit [hyme] quhat suld be don of hyme þat sleu a saklas man. &amp; he, as rychtwyse, dome gef þan þat he suld de quhat-euir he ware. &amp; sad scho: “it is ?ou, cesare, þat but cause gert my husband sla, as I sal prowe It is alsa be Iugment of yrne hat.” þan wes brocht þare a lang plat of fyftene fute of lynth &amp; mare, &amp; scho on it with fet bare but abaysing it ouremet, vnhurt or hafand ony lat. &amp; quhen cesar þat sene had, he wes anoyt, &amp; but bad hyme-self þar gef þe widou til to be punyst at hyr wil. þane al þat ware in þe sted thocht law ware to put hym to ded. nocht-þan þai ordenyt gret landis to bet þe schath; þe quhilkis are ?et, &amp; hafis nam þar-of be ton &amp; tone, of þe ded in to mencione. þan can þe emperoure gud-sped þe suthfastnes spere of þat ded, &amp; fand his wyf gert hyme sla. þar-for son gert he hyr ta, &amp; bryne þar in til a fyre, for Iustice, &amp; nocht for Ire. &amp; þis case tyd nyne hundreth ?ere eftyr crist oure flesch tuk here, foure score &amp; four ?ere þar-til. &amp; ensampil quha-sa wil, ma tak wele be theodera, þat for lyk cause tholit wa, as men ma se in þe next tale here-befor contenyt hale. bot sample wil I tel no ma, for dout wemen cal me þar fa. bot a thing sa I nocht-þe-les. quhen ony wemen wil hir dress to do ocht, be It neuir sa Il, scho sal nane ey haf reson til bot in hir-selfe bryne as fyre, til scho eschewe of hyr desyre, hafand na ey to godis blame na to consel of gud fame, as til parele can apere til hyr or til hir frendis nere, or ?et of lyf ore of ded, of saule or body but remed, bot at þat al til end be brocht, quhare-on sadly scho settis thocht; &amp; sufranely a-beowe althing, quhen wemen settis hir lykyne of ony man, hyme to wyne In sic degre with hyr to syne, gyf he ne wil consent hir til, fra scho haf lattyn hym wit hir wil, wes neuir lenx þat schuttis fyre, mare fulfillit of breth &amp; yre, quhen hir qwhelpis ar tan hir fra, to chas þe takaris, þaim to sla, þan scho sal be to purches Il til hyme þat denyit hir wil. [r]icht sa tyd of melancia, quhen scho wes refusit sa, &amp; thru hyr mycht durst do na Il bot be law þis abbot til, went to þe Iug &amp; playnt mad of þe abbot, þat na wit had, þat in hyr bed he can hyre oure-ta, &amp; mad hyr sa bludy &amp; bla, &amp; skratit hir, &amp; befte als, &amp; held hyr sa fast in þe hals þat, had nocht helpe cumyne hir til, he had hir wonnyn at his wil, bot scho sa fast can ?el &amp; cry þat hyr seruandis com in hy, þat gert hyme fle away his gat &amp; lewit hir þar mad &amp; mat; &amp; ?et, had nocht helpe bene of hir chaumerare þat it had sene, he had eschewit of his wil or ony helpe had cumyne hir til. for-þi, scho sad, men suld nocht treu to þe wikit men þat prechis now þe lar of Ihesu crist, þar lord, fra quhais theching þai discord, gyf It be suth þai of hym say þat rychtwisnes he tacht al-way. &amp; phil[i]p, þat prowest wes of alysandir, fra he þis case herd, he wes ful wrath, &amp; men of armys send ful rath, &amp; command[it] þaim þai suld ta with his feris eugenia &amp; bynd þaim fast, but audiens, &amp; bryng þame son til his presens; fore he wes flammyt as of fyre. þocht he wes fadir &amp; syre of eugenia, he wend but wene þat he þan a monk had bene; for his douchtir he treuyt ay but recouer had bene a-way. þer armyt men þan but delay held þat gat to þe abbay, &amp; tuk þe abbot, &amp; hym band &amp; al þe monkis þai with hym fand, &amp; harlyt þaim dispytuisly til alysandir in gret hy, &amp; þar in presone can þame thring of þe prefet at þe bydyng to nest day of Iugment, in hope þat þai suld be schent. &amp; quhen þai come, he gert set þe stule of Iuge in þe merket, &amp; sat þar, law to do, &amp; gert þe monkis bryng hym to, þat ordenyt had, ore he com þare, þat þe abbot for-out mare wyld bestis suld be gyfyn til, til ete &amp; Ryfe of hym þare fil. melancia, þat wes nocht swere to wre þe abbot, can apere, &amp; sad: “sir Iuge, do me rycht of þis fals monk, þat of his slycht þat in my chawmir gylfully ewyne to my bed, quhare I can ly, for til diffors [me] at his wil.” &amp; gretand fast record[yt] þare hyr playnt, as ?e herd me sa are. þe Iuge þan þat wes angry, sad to þe abbot fellonly: “say, wikyt man &amp; ypocryte, þat couertly has þat habyt tane, þat [þu] mare couertly may gere leile folk in þe affy, &amp; sa betrese þaim thru slicht, quhat suld þu do, &amp; þu had mycht? say, wikit wrech, of bounte bare, of criste, ?oure god, is þat þe lare þat he tacht ?ou, to be bowne to fyle ?ou of corrupcione? quhare-for, monk, þocht it lykit þe to fyle þi flesch in sic degre, a commowne woman byrd wel gan to þe, þat þu put nocht þi payne for wantones of þi foule cors gentil wemen til difforse. for-þi me think wod he were, þat wald trew in ?oure cristis lare. &amp; þu with þis dede is wele taynt, þat makis na ansuere to þis plant.” eugenia had sum dele aw, þat hyr fadir þar suld hir knaw. for-þi done scho held þe hed mare, &amp; murly mad sic ansuere: “criste, oure lord, þat lowit ay be, tacht his men to luf chastite, &amp; til his seruandis þat þer flesch for his sak kepis in chastines, but ende lyf in his lestand blis sal gyf, þat he has dicht for his, þat is sa gud þat na man may think it in hart, na tong say. &amp; thocht þis woman wele ma we prowe fals &amp; fellon for to be, bettir is we thole þis lytil blam þan þat scho de with lestand scham; for, gyf þe suth til hir scheu we, scho wat wele scho ma punyst be bot þe med of oure pacience we wil nocht tyne in þi presence. nocht-þane, gyf scho has witnesing of hyre controwit fals lesyng, lat hyr gere þaim here apere, [þat] þare fals witnes we ma here; for certis, had scho dred schame, scho &amp; hyre witnes ware at ham.” [m]elancia, as wikyt woman, hyre chamerare had redy þan, þat fals witnes can here bere, as scho befor til hir cane lere, word be word, &amp; lewit nocht, fore þat thank get scho thocht. &amp; hyre famyle mare &amp; les, as þai ware tacht, bare fals witnes, sayand þai fand hyre in hir bede wele nere smoryt &amp; for-blede. eugenia a tyme stud stil, til scho [þe] Iuge saw in wil to gyf a-gane hir fel sentence, bot scho þe sonare mad defence; þan [sad]: “as þe wyse ecclesyastes sais in his buk forout les rycht in to þe thred chapytere, recordand þare of tymys sere, þat tyme is to hald men stil, &amp; tyme als to spek with skyl. bot now to be stil tyme is nocht, sene to spek I ame besocht; þare-for ma I nocht be styl, suppos þare-to I haf wil, bot, for I ne wil þis wyf but scham in cristis seruandis set sic blame, I mon spek now, &amp; nocht fore pride, bot for I wil falsede vnhyd; &amp; þat falsat nocht Ioysit be fore til ourcum þe verite, bot at wysdome ourcum ma malyce, þe suth now I wil say, þocht me ware lath it com þar-to gyf I mycht ony bettir do, bot fore to put men out of dout þat I ame cristis vndirloute, &amp;, as he tacht me, ay my flesch has kepit ?et in-[to] clennes, &amp; fore þat cause tuk þis habit, &amp; nocht as dois ane ypocrite.” with þat scho kest þe cule away &amp; scapelry but delay, &amp; raf hyre kyrtil til hir kne, þat al þare opynly mycht se þat scho werray wes womane. &amp;, þat don, helyt hir lycame, &amp; to þe prefet þat had sene of þis þe suthfastnes with ene, sad: “fadir dere, gud tent þu ta to þi douchtir eugenia, &amp; claudya, þat is þe by, þat bare me of hir awne body, &amp; auytus, my bruthir dere, &amp; fergius, þat is his fere— for ?oure cystir kene ?e nocht me, &amp; þire twa, þat wont ware to be, protho &amp; Iacinctus, in study with me lerand besyly? bot ?e myskene ws now al thre. þare-of ferly gret think me.” þe Iuge þane tuk gude tent til hyre þat had hyre kirtil rent, &amp; increly beheld hyre face, &amp; knew wele scho his dochtir wes, &amp; of þat sicht wes rycht blyth, &amp; hynt hyre in his armis suyth &amp; kissit hyre of[t] and gret þat he had with his douchtir mete. &amp; scho gret als, fore þai ware in erroure þane as þai ware are. &amp; hyr modir &amp; brethyre twa, fra þai kneu eugenia, gat hyre in [þar] armys suyth, &amp; kissit hyr a hundreth sith, &amp;, as hyr fadir did, can gret for Ioy þai can with hir met; be-cause na man durst þaim kene þe suthfast treutht of cristine men. þane hynt þai hir on hicht alsone, &amp; cled hyr wele forout howne in clath, dyopret of gold fyne— for cumyne scho wes of nobil lyne— furrit with ermyn fare &amp; clene, as scho douchtir ware of a quene. &amp; protho &amp; Iacincto, þat ware hyr feris ay at þe lare &amp; with hyr had þe abyt tane, hyr fadir hynt þaim, ore he fane, &amp; be hyme-self set on hicht, &amp; honoryt þaim as men of mycht. þane in presence of þaim al þat þare ware gadryt, gret &amp; smal, a blese of fyre as brynstane bla Come of þe hewine one melancia &amp; hyre modir, þat fals witnes bare, &amp; hyre famile mare &amp; les brynt sodenly in poudir smal, thru godis vengeance, seand al. hyr fadir þane, þat has sene sic wondir wrocht be-for his eyne, &amp; his wyf, &amp; his sonnis twa conuertyt to criste with al þai &amp; al þat of þat cunctre ware, þat saw þis ore of It mycht here. þane wes kirkis mad ful fele be þaim þat becumyne ware lele, &amp; vntreu ware cumand ay as þai durst to cristis fay; &amp; prestis als ware mony made, to baptyse þame but abade. [a]nd quhene to rome fra alysandir Come word as for sclandyr of philpe, þat cumyne wes cristyn man with þame he had in ledyng þan, &amp; þat he tholyt þat cunctre to cristine treutht vndirlout to be, þai reputyt hym as man vnwise til hym til haf ony office. for-þi ordenyt þe senat to degrad hyme of his stat, sene þat he changit has his ryt; &amp; þar-apone gert til hym wryt &amp; hyme depriwit but abade of office, &amp; ane vthire made. &amp; he þare-of ful glad þat he fore cristis sak mycht lawit be. for he office &amp; signory gerris men mysdo commonly; &amp; als men seis þere master-men for hey estate þaim-self mysken, &amp; hey estate and humylyte in a persone seldine se we. þar-for he lowit godis mycht, þat hyme remowit fra sic hicht. &amp; þan al þat conuertyt ware to crist, tuk hyme but ony mare, &amp; ordenyt hyme bischope to be in godis name of þat cunctre. þan he be-com ane vthir mane þan he befor wes, fra þane. he gef hyme hale to abstinence &amp; to thole wrang with pacience, &amp; schupe hyme Ithandly to be in-to chaste lyf &amp; cheryte, in-to prayere &amp; wakkyne, &amp; to spend his tyme in preching. &amp; ay he first did in gud wil It at he prechit vthyre til, sa þat his ded sample suld gefe to subditis hou þai suld lyf, &amp; perseueryt þare-in ay of his lyf to þe last day; &amp; sa to god ful mony man thru ded &amp; lare in his tym wan, quhare-at Ill-trewand had inwy þat he lefit sa wertuisly. &amp; for he wes fra þare ryte gane &amp; cristine lacht til hym had tane, þai waytit hym with gret lasere, &amp; fand hyme makand his prayere kneland: &amp; þare-in can hym take, &amp; a martir of hyme cane make, to god to be sacrifice ful thankful for his seruice. [q]wene he wes dede, þan claudya to rome a-gayne hir way can ta, &amp; cristine fay þare opynly prechit ful wele &amp; thriftly, &amp; godis word sa wele schew þare to þame þat vncristine ware, &amp; it þat scho in worde prechit sa douchtly in dede scho dede, þat thru þe grace of god scho wan to cristine treutht mony man, &amp; happely mad syne endynge, as eftir wrytine ?e sal fynde. the fame of gud evgenia wes sa fare sprede to &amp; fra, þat word come to þe emperoure hou besyly scho set hyre cure to peruert þe folk away fra þe treuth þai trewit ay, “þat scho gert mony fal fra, for quhen of þaim defence can ma, &amp; forcis hyre faste to preche a new lare &amp; It to teche of ane Ihesu of galyle, þat Iowis hangit on a tre, þat scho sais god is anerly, &amp; nane vthyre, in til affy. for-þi and scho be tholit lang, scho sal do til oure godis wrang, sa outrageouse, þat nan sal do honoure na reuerence þaim to, na ?et sal nocht in al þe land of oure godis a tempil stand. þare-for, lorde, we ?ow rede þat ?e be tyme se for remede, &amp; þat but bad be lachtful dome of al þe senatouris of rome.” þe emperoure þat þis worth wrath, &amp; callit his consel til hym rath, &amp; askyt [þame] quhat wes to do þar-of. &amp; þai ansuert hym to, þat to sla hyr wes mast spede; “for, and scho lifit, scho suld lede in-to mys-treutht sa mony men þat þare godis þai sal mysken; &amp; bettir is scho de alane þan vengeance be of mony tane.” þe emperoure consentit sone, &amp;, as þai conselit, has done. þane tormentouris socht hir &amp; fand, &amp; band hyr bath fut &amp; hand, &amp; til hyr nek, ore þai fayne, þai band faste a gret mylstan, &amp; in-to tybre syne hir swang, for scho to þare godis did wrang. bot þare men mycht se godis mycht done opynly in manis sycht; fore, in þe riuere quhen scho wes castine, mony gowand to, hyr band lousit but delay, &amp; þe gret mylstan fel away, &amp; scho cane one þe watir stand wpe-richt, as It ware on dry land, &amp; þar a quhile ?ede to &amp; fra. bot men eftsone can hyr ta, &amp; band hyr bath fut &amp; hande, &amp; put hyr in ane oyne brinande. bot, as scho þer-in wes done, þe fellone het wes stanchit son, &amp; scho vnharmyt, þat al has sene, as scho in softe bath had bene; for It cuth hire wele refresche, suppos it hat-brinand was, as þame thocht, to manis sicht; sa opynly god kythit his mycht in hyr þat wes hale &amp; fere, þat þai wend war ded but were. ?et tuk þai hyr &amp; band agane, thinkand to put hyre to new payne, &amp; kyst hyr in a depe dongeone, fore til eke hyre confusione, &amp; closit it sa wele with slicht þat entre mycht na-kyne lycht, but met ore drink, Il ore gude, ore ocht þat suld be manis fude. bot god gert þare licht leyme, wes clerare þan þe sonnis beyme. &amp; quhen þat scho had ben tene days in þat presone, as þe buk sais, with multitud of sanctis sere, god til hyre [þar] cane apere, &amp; gef hyre brede bath fare &amp; fres, quhytare þan euir snaw was, &amp; sad: “of my hand tak þis fude, þat I gyfe þe, my douchtir gude! for I ame god, þi saweoure, þat þu to serwe did al þi cure &amp; lufit me oure al warldis thing, quhare-in ?ung men has lyking. þar-for I cum to tel þe þat þu sal cum þat day to me þat I til erde come fra hewyne.” þare-for one ?ulday next ewine þai send to se gyf scho lyfande ware; &amp; ?et þane in lyf hir fande, farrare þane scho fede bene hade with þe beste met euir man made. þe basare þan, þat had na dout of god, son hynt hyre owt, &amp; strak hyr nek son in twa, &amp; a martir mad of hyr swa to [god], þat tuk hyre til his blis, quhare-at he euir duelland is. &amp; þat houre forout were, þat scho wes slane, scho can apere til hyr modir, &amp; sad þat scho þe next sonday suld cum hir to, in-to Ioy ay lestande [to] duell, þat hou gud is, can na man tele. &amp; þar-eftyr þe next sonday, quhene claudia in prayer lay, sodendly þe geste scho ?alde, þat god resawit in his halde. thane prothus &amp; Iacinctus alsa, þat wald nocht lef eugenia fore wele na way þat þai had sene, for þai hyre falowis had bene, ware tane, fra to dede scho wes don, &amp; to þe tempil þai harlyt þaim son, þat þai thru þare prayere gert fal with þare ydolis in poudir smal. þan þai þat þaim brocht ware way, quhen þai þare templis saw fal swa; nocht-þane þai sad: “gyf ?e wil mak sacrifice oure godis til &amp; lew ?oure wikit sorcery quhare-in sa mekil ?e affy, ?et sal men thole ?ou life &amp; gret riches alsa ?ou gyfe, for-cause ?e are of nobil kyne, &amp; ?e wil of ?oure erroure blyne.” þane ansuert þai in a woyce: “we trew in god þat deit on croice, &amp; for his sak are in gud wil to thole quhat ded þat ?ou wil; for sacrify sal we neuirmare til ydolis, þat bot dewilis are.” þane wikit men þaim can tak, &amp; in sondir þare nekis strak. &amp; þai be þe reknyne of rome fulfillit sa þar martirdome fra god tuk flesch of oure laydy twa hundir ?ere sex &amp; fyfty. þare-for I pray þir sanctis sere þat [þai] to pray now be nocht swere for ws, þat we of lyf ma twyn but schame, det, &amp; dedly syne. XXXII.—IUSTIN. The takyne of þe verray croice ws by[r]d to luf in hart &amp; voice, quhare-on Ihesu criste cane hynge of fre wil, for oure ransomnynge, &amp; thru þat croice mad vndirloute þe feynd, þat almen aw to dout, sa þat, quhare-[sa]-euire he þe takyne of þe croice ma see, he man fle nedway magre his; for þat takine sa red he is. nocht anerly be cristine men þat he is red þare-for, we kene, bot be þe Iow forout nay, þat in feld chapel lay ourtane be merknes of nycht, &amp; of sa feyle fendis hade sicht, þat for rednes he wes nere wod; bot þane, for þe takine of þe rud he mad on hyme, as he had sene cristine men, þat rud had bene, &amp; thocht he vntrewful was, ?et wes he sawit nocht-þe-les. &amp; a[l]s It may be brocht to mynd of ysachiel in þe nynd chapiter, quhare-in men may þe vertu of þe croice werray. bot, [þo] þat it be gud to here, It is lang &amp; I ame suere. &amp; als þare-[of] is mad mencione in þe lewint distinccion of þe decre for-out were in þe sext chapitere. &amp; als of þat takine ma we In þe fynding of it-self see, hou constantyne had ourcumyne of þat takine be þe schewynge. þe quhilk to wryt here lef I, for it is a wele lang story. &amp; in þe exaltacione of þe croice is mad mencione hou eraclius þe emperoure of þe croice thru þe fygure þe son of cosdre slew in ficht, nocht-gandstandine his gret mycht, &amp; cosdre hyme-selfe syn slew he; &amp; syne eftir þe croice wane he. bot þocht to here it ware delyte, þis story ware lang to wryt. crystofer &amp; theodera to þis a verra prowe ma may, þat þar is na defence sa gude as is þe takine of þe rude. as I sal here by a tale tel of a maydine hou it befel þat sere feyndis chasit hir fra, &amp; þe self master-fend alsa, þat to fande hir did þer mycht, bot of þat takine be þe sycht. [I]n antioche duelland wes a man of richt gret riches, &amp; of þar prestede he had hade, bot seruice til ydolis he made. &amp; had a dochtir farly fayre, þat wes his anerly aperand are, of fasone &amp; of coloure bricht, &amp; to name Iustine hicht. scho had in-to custume ay in hir windou sit ilke day, þat wes þe commone stret wel nere. sa hapnyt hir a tyme til here a cristine dekine, þat prely hicht, tel ser talis of godis micht, þat ware wrytine in þe ewangel. &amp; quhen scho lesnyt had a quhile, be helpe of hyme &amp; godis grace conuertit to þe treutht scho wes. bot þat scho held as priuete, abydand oportunyte til scho þe sacrament mycht tak, þat cristis douchtir suld hyre mak. bot þat wes nocht sa priuely na it wes persawit in hy. þare-for hyre fadir can hir wit gretly þat scho lefit his ryt; for hir modir tald hym hou scho wes Ihesu criste conuertit to. In þe next nicht eftir þay slepand in bed sammyne lay, Ihesu criste with angelis sere to þame half slepand can apere, &amp; sad to þaim: “cumys to me now, &amp; hewins blis I sal gyf ?ow.” &amp; þai of þat avisione fayne ware, &amp; syne to treu bone. &amp; quhen þai rase, but abade with a douchtir þat þai hade þai conuertit, &amp; baptyme tuke at fonstane, as sais þe buke, &amp; ware in cristine treutht parfyte &amp; of payanis lewit þe ryte. þane wes duelland in þat tone a man þat was of Il renowne, &amp; cypriane to name he lacht, &amp; fra fyfe ?eris he wes tacht in þe lare of nygramancy &amp; in þe lare of sorcery; for his kyne in his ?outhede to serwe þe feynd hym offerit hade. þar-for be his nygramancy he wald wirk mony ferly, as to gere a woman apere as scho ane wgly gillet were; &amp; he wald gere a woman wene þat a man woman had bene. &amp; sum tyme apere wald he quhat kynd of foule hym lykit to be, &amp; translat hyme as hyme thocht. in craftis sere sic thing he wrocht for to dissawe men slichfully thru deylis crafte &amp; sorcery. &amp; þis Iustyn þan for hyre beute sa increly lufit he, þat he ne mocht hir luf for-ga, as hyme thocht, for wele na wa, bot brynt in þat fel desyr ner-hand as he ware in fyre. for quhat-sa beste lykis hyme þat sic wodnes byggis in, hyme thinkis beste quhat-sa it be, to na resone haffand ey. a feynd þane til hyme can he cal, &amp; his ?arnyng tald [hyme] al, þat a madyne sa he lofit þat he mycht nocht be remowit, þo scho had tane cristine fay, þat he to werray schupe hym ay, &amp; askit hyme gyf he mocht mak hyr til his wil be brocht. þane sad he: “is þare nocht ellis bot þis þat þu to me tellis quhare-for þu me trawalis now? for, war þu wyse, þu suld trew þat I mycht gere þe wele eschewe. wald þu think hou adam &amp; ewe I gert be put of paradyce, &amp; how I gert Kayine vnwise sla his bruthire for inwy, quhare-thru he was vnhappy, &amp; ?et be my slichtis gude I wes cause of noese flude, &amp; als þe fare cunctre þat hicht sodome &amp; gormor, thru [my] slicht ware distroyt but remede, quhare now is bot þe see rede, quhare na thing of lyf ma be, quhy suld þu dout of my pouste? &amp; ?et ma þu ensampil ta quhow þat I gerte Iowis sla þare lord cryste &amp; kyne &amp; blude dispituisly a-pone þe rude. sa sald þu trew þat I mocht gere þine erande til end be brocht, sa þat scho son sal cum þe til, &amp; þi ?arnyng hale fulfil.” þane to gere hyre son consent &amp; hyre to cum til his entent, a lytil vngument he hym tacht, &amp; bad hyme ga þare-with stracht til hyre chawmir, quhen he sau poynt, &amp; þe wallis oututh ennoynt, “&amp; I sal nocht be fere away, &amp; syne cum &amp; my mycht assay, &amp; bllaw sa gud a coule hire til þat scho sal do quhat þu wil.” þane cypriane mad nan abade bot with þe wngument furth glade, &amp;, as he wes tacht, he has done. þane þe feynd wes redy sone, &amp; hyre in-to lychery inflammyt sa gretumly. þane scho persawing hade þat þe feynd þat fanding made; for-þi hir forhed &amp; breste bath scho taknyt of þe croice rath, &amp; al hyre body syne bethacht to god to kepe for his macht. &amp; þane sonnare þan man mycht say, þe fals fend went away, &amp; fel ferit, fra he had sene þat takine mad befor his ene. he flede, &amp;, ore he fayne, Come &amp; stud befor cypriane, þat sad til hyme: “tel me now quhare is Iustyne, as sad þu?” quod he: “for one hyre sic a sicht I saw þat refit has my mycht sa vtrely, þat I ne durste duel.” quod he: “þane sped þe on til hell, &amp; þare þu þi mastre prowe! for þu dow nocht for my behufe.” [c]ypriane lewit nocht þare-with-all, bot ane vthir feynd can call; þe quhilk, quhen he com hyme til, sad: “frend, I kene hale þi wil &amp; þe vnmycht of my compere, þat to spede had na powere; bot I sal al his fawt supple, &amp; to þi purpos weile bryng þe: for I sal wond hyr hart rycht sare throw lust of lichery but mare, &amp; scho sal cum to þe þis nycht to do þi wil; þat I þe hicht.” &amp; þar-with went he on his way &amp; come to Iustine but delay, &amp; mad hyr persuacione of hyre saule [to] þe confusione, sa fere as scho wes in wil vnlesum lust [for] to fulfil. bot thru helpe of þe haly geste scho vm[be]thocht hyre in [til] haste, þat It a foule fandyng was to gere hyre grant to fyle hir flesch; þar-for on hyre scho can lay þe takyne of þe croice verray, commendant [hir] to criste Ihesu, &amp; þare-with dispytuisly blew on þe flatrand fend, þat na mycht had, fra he had sene þat sicht, bot as a reke away he wat, &amp; to cypriane come fut hat, þat sad til hyme: “quhy has þou nocht, as þu sad, þe maydine brocht?” sad he: “at hyre haf I bene, &amp; one hyre sic a takine sene þat me has mad nere out of wit, sen I on hyre fyrste saw It; for my crafte mycht nocht awale, bot tynt has al hale myn trawele.” hou of[t] þat þai hir fandyng made, for scho hyre croysit but abade, &amp; þan ware þai fullely schent, &amp; fore rednes fra hyre went, &amp; come to cypriane alsone, &amp; tald hyme al how þa had don, bot nocht, to do as þai had mynt, bot vtrely þare trawale tynt; for a takine scho on hyre made, þat þaim discomfyt but abade; na til hyre durste þai cum nomare; for þat takine so red þai ware. bot scho, of þis þat wiste nocht bot one god set al hyre thocht, gef lowyng to hevinis king, þat kepyt hyre in sic fanding. bot cypriane ?et þan but were in his foly cane perseuere, &amp; in his thocht trawalit &amp; het; for he mycht nocht his wil get. bot thinkand ?et he wald prowe þe sufferande helpe for his be[h]owe, þe principale of dewilis al, selfe satan, cane he cal, þat but bad come hyme til, &amp; sad: “now, quhat is þi wil?” quod he: “quhare is al ?oure vertu? for I ne helpe can fynde in ?ow, bot granttis al [þat] þai ma nocht gere my desyre til ende be brocht, bot are discumfit schamefully thru a ?ung maydine anerly, &amp; be a takine þat þai se apone hir, as þai sa [to] me. þare-for me think I haf Il set my tyme on ?ou, þat ma nocht get sa smal a thing as þis to me, þat seruis ?ou in al degre sen I firste cuth spek ore ga.” þe maister dewil can ansuere ma, &amp; sad: “frend, disese þe nocht! for þi ?arnynge sal be wrocht, &amp; þai þat failyt, sal haf schame, til helpe þe, &amp; mekil blame. þare-for my-self on wil fare &amp; with feile feuir wond hire sare, &amp; als gere hir as fire bryne; sic lustful het sal be hir in, &amp; eftyr hyr stirke sal I nere wodnes &amp; frenesy, &amp; fantyse als ferly sere til hyre als I sal gere apere, til scho, for al hir mekil slycht, sal to þe cum þis ilke nycht.” þene þe feynd þe forme tuk of a maydine, as sais þe buke, &amp; to hyre come but delay, &amp; sat done, &amp; syne þis can say: “[g]wde cystire, I ame cumyne here, of þi gudnes for I here in sere placis be spokine ay, &amp; had ?arnyng til assay, quhethire it sa be ore nocht; þar-for to þe here I hafe socht, in mykill wil to duell with þe, as þu dois, in chastyte. fore be gud resone I cane feile þat maistry is to kep it wele; for manis kynd it mon excede here lifand to kepe madynehede, bot, quha-sa here ma luf chaste thru steryng of þe haly gaste, is fare lykare for to be angelis þane manis kynd, parde. &amp; gyf percase ony mocht kepe maydine in ded &amp; thocht, þan wald I wit quhat rewarde he suld haf þarfor eftirwarde?” quod Iustine: “rycht grete is þe mede, &amp; þe trawale smal but drede in regarde of þat lestand blis, þat nane cane tel hou gret [it] is, þat god sal gyf til his dere, þat thankful seruice makis hym here.” quod þe feynd: “þu tel me It. þat oft is rede in haly wryt, hou god, quhen adame wes made, of a bane of his syd but bade eve he mad, quhen he slepand lay, to be his mak, &amp; syne can say ‘beis sammyne, &amp; grew, &amp; multyply, &amp; with þe froyt of ?oure body fillis þe erde, &amp; it wyne, &amp; bruk al thing þat is þare-in!’ be his spek lyk is þane þat man to fere suld haf woman, &amp; woman in þe sammyne degre suld man haf hyre make to be, for þe sawyng of þare sede, þat þare o[f]spryng mycht grew in brede. for gyf sic mellyng suld nocht be for kepynge of verginite, al kynd of man but ony were suld fal?e in a hundre ?ere, &amp; sa wes tynt godis makyne, &amp; alsa brokine ware his bydinge. &amp; ?et wil men se neuir-þe-les in þe law god gef moyses, waryit ar þai callit þare þat had na barne bot barane ware. þa[r]for I trew, quha precis maste til þai life to be chaste, sal godis byding brak, &amp; sa be demyt til hel &amp; yddir ga. þar-for, gud cystir, I drede me, gyf we kepe virginite, goddis bydynge sal we brak, þat one oure saulis sal it wrak. sa quhare we trew mede to take, sal [we] vndirly godis wrake.” þe feynd sic perswacione to Iustine mad, as [wes] resone, þat he gert hyr haf thochtis thra hyr chastite to fal fra. in lychory sa hyre thocht enflammyt þat nere wantit nocht na redy scho wes to ga with þe feynd, þat hir fandit sa, &amp; in-to purpose to fulfil It þat scho wes entysit til. bot god þane schawit his grace til hyr, þat sa-gat fandit was; quhare-throw scho cane persawe wele þat þe entysare wes þe dewil, þat spak til hyre sa slichtfully for to dissawe hyr cowartly. &amp; þan þe croice on hyre scho made; &amp; [he], as he reke bene hade, ful sodenely wanyste away; &amp; scho of seknes but delay, þat in hyr before cane apere, rycht þane wes mad hale &amp; fere. the feynde, þat saw he mycht nocht þan eschewe, þe schape of a ?ung man tuk, &amp; come but [mare] delay in þe chawmir quhare Iustine lay, &amp; in hys armys sone hyre hynt, for to kyse hyr he nocht stynt, &amp; syne becuth vnschamefully to diffule hyre thru lychery. bot scho, þat þersawinge hade It wes a feynd sic mastry made, foret, briste, and hyr body with þe croice scho taknyt in hy; &amp; he sonnere but delay meltit þane wax in fyre away. þane, tholand god, hyre he can saile with felone feuere &amp; gret trawale, þat mad hyre sa falow &amp; fade þat nerhand dede wes scho made. &amp; til eke hyre perplexite, he mad sic a mortalyte in antioche of beste &amp; man, þat mycht nocht be estymyt þane, &amp; gert wod men oft rare &amp; cry, bot þat Iustine in til hy gef hyr consent to wedit be, sone peryst sal be þe cyte. þane þai, þat saw þis pestilence, &amp; trewit scho mycht mak defence, Come til hyre fadir house in hy, &amp; one hyme fast can gret &amp; cry, prayand hyme for þare saufte þat Iustine son suld wedit be, or ellis suld þat fellon clade confonde þe cyte but abade. bot scho ne wald consent þertil, fore fayre na lath, gud na Il. þarfor gudmen of þe towne, doutande sa harde confusione, in yre come til hire fadir in, in entent it al to bryne, bot gyf, to bryng þaim out of care, his douchtir sonnare wedit ware. þane prayt scho god þare increly; &amp; he hyr herd sodendely, &amp; gert cese þat mortalyte bath in land &amp; in cyte. þe feynde, seande he ne mocht oure-cum Iustine, as hym thocht, thocht to fyle hyre gud name, &amp; sclandir hyr, &amp; gere thol scham. &amp; for to dissawe cypriane, þe fourme of hyre has he tane, sa þat he in al degre wes lyke Iustine for to be, &amp; come rynnande to cypriane &amp; hyme a-bout þe hals has tane. &amp; he, wenand it sa ware, sad: “wel-cum, my hart dere, fayreste woman &amp; but blame!” &amp; as þe feynde herde hir name, he had na langare mycht to byde bot fled as reke &amp; can hym hyde. þane cypriane persawit wele þat he wes scornyt ilke dele, &amp; in hart [he] had gret care, &amp; lufit Iustine fere þe mare. fore-þi he wald sere fourmys ta, quhare thru he mycht hir nerreste ga; quhile foule, quhile woman, of þe slicht of his falshed, &amp; of þe nycht walk fore hyr sak; bot quhene he pressit at hyre Inis for to be, his feyndis fourme wes son [un]hyde, &amp; he fore cypriane wes kyde. þe feynd, þat wist þane þat he wes oure-cumyne in al degre, with gret schame his way is gane, &amp; aperit til cypryane, &amp; sad til hyme son: “hou now? me think ourecumyne is þu! wrechis, quhare is ?oure mycht, quhare is ?oure poware &amp; ?oure slicht, þat ?e cane nocht a maydine ?yng, as ?e haf hicht, on me to bryng? tel me þare-fore, I pray þe þis, quhare-in hyre mekil uertu is.” þane sad þe feynde: “sa þat þu to me wil suere ane ath now, þat þu sal neuir fra me depart thru gyle na thru ony arte, I sal tel þe opynely þe vertu of al hyre victory.” þane sad til hyme cypriane: “hou I sal suere, þu tel one ane!” “suere be my vertuise, þat gret are, þat þu sal neuir fra me fare, &amp; I sal hale discouer to þe quhare-in scho ourecumis me.” þane cypriane bad na langere, bot þat sammyne ath cane til hym suere þat he askit. &amp; þe feynd þane wend he traste wes of þe man, sad hyme: “þat maydine mycht had nan for til resiste agayne sathane, outane a takine scho on hir ay makis þat me fleis away.” “þe takine now þu tel to me, for of me þu art traste, parde; for in sum parte ma assith me of þe lang seruice I haf mad þe; protestand ay þu haf na doute of me þat is þine vndirloute; for quhat thing sa euir It be, þat þu sal now discouer to me.” “it is of þe tre þe taknynge quhare-one þe Iowis criste can hing at myn entysing fore inwy, &amp; but cause can hyme crucyfy.” sad cypriane: “quhow ma þat be, þat for þe takine of a tre ?e fle sa &amp; dare nocht byde, bot fast forcis away to hyde?” “certis,” quod sathane, “gyf þu be sa lele as þu sais to me, I sal say forout mare quhy for þat takine we red are.” quod cypryane: “I þe pray þe suth now to me þu say!” þane sad til hyme sathane: “quhene I had first dissauit man, sa þat be myne entysynge he wes tynt &amp; his o[f]sprynge, ware nocht god, þat hyme made, of his pyte reutht of hym hade, &amp; for his sawete becom man— bot þare wes I dissawit þan, for he wes borne of a vergine a-ganis þe kynd of manis lyne. of man þe myse fore to remede, of verra man he tholyt dede— bot had I wist but ony wene þat he god &amp; man had bene, I had nocht tholit sekyrly þe Iowis sla hym for inwy. bot, for I wend he had bot man bene, I gert sla hyme þane. þane, as is manhed wes dede, manis myse [for] to remede, he come til hel [al] anerly, &amp; at our ?ettis cane cry, &amp; ymang ws he enteryt þare, &amp; al þat in oure pressonnis ware, þat lykit hyme, he tuk away, sene first he mad adame of clay, &amp; with his croice ws fleyt sa þat of ws durst defence nan ma. sene syne þe takine of þe tre ful awful is to myne &amp; me, bath in þe payne þat I thole ay &amp; in þe tynsale of my pray; for al mankynd þat lyf can lede, þat deit before criste wes dede, ware send me as my propyre thinge, &amp; in my presone mad duellynge; &amp; I, of þis warld prince but dout, thru þat tre is quyt put out, na ?et ma I na liffand wyne bot hyme þat wil nocht lef his syne. &amp; sa, to mak conclusione, þat tre wes my confusione. now haf I sad þe suth to þe quhy þat takine confundis me.” quod cypryane: “I se wele now þe crucyfit is mare þan þu.” &amp; þe feynd þat granttit til, þo it war aganis his wil, &amp; sad: “?a, is he fere mare þane are lifand ore lyf bare, &amp; we ar til hyme vndirloute at his byding ay but doute, &amp; he has put ws in-[to] hel, [þar] þai þat we dissawe, sal duel; for quha in oure seruice mais ende, euirmare with ws sal wende.” sad cypriane: “þan I þat man wil serwe þat crucyfit wes þan.” þe feynd sad: “sa ware þu lorne gyf þu ware fals &amp; mansuorne; for þu has suorne of my oste be þe mycht, þat þu sal nothire fore strinth na slicht depart fra me til ony mane.” cypryane sad til hyme þane: “þe &amp; þi wikit feyndis al, þat seruis þe, gret &amp; smal, here I forsak, &amp; takis me til hyme þat hangit on þe tre, &amp; his takine one me I lay be-twene me &amp; þe now for ay.” &amp; as he þis sone sad hade, þe feynd þan fled but abade. &amp; cypriane gret Ioy can ma þat he þe feynd eschapit sa. for-þi he socht but ony bade þe bischope til he fundyn hade. ande as þe bischope hym has sen, he wes amovit, &amp; can wene þat he come nocht as fore honor bot to bryng cristine in erroure. þarfor sad he angrely: “cypriane, gang hyne in hy, with othire entremet [þu] þe, &amp; fande na cristine man na me! for þi strinth sal nocht wyrke agane þe treutht of haly kirke.” sad cypriane: “sic is my sele þat al þat tale I trew veile. bot sene þu þe kirk is in as oure-man saulis to wyne, I cum to þe in godis stede, my mysdede to remede; for me forthinkis þaim ful sare, &amp; is in wil to syne ne mare.” with þat befor þe bischape rath he set done one [his] kneis bath, &amp; mad schryfte of al þat he had mysdone in ony degre; &amp; hou his freyndis had hym gefyne to þe feynd, he als has schrifyne, &amp; of þe tyme þat he had tynt he schrafe alsa, ore he stynt. þe byschope þan Ioyful wes, &amp; hyme resavit alsone to grace, &amp; baptyst [hyme] &amp; mad hyme þane as to cryst a now-borne mane, &amp; [þe] reule of cristine fay he tacht hyme wele but delay. &amp; he had richt abile wite, &amp; in schort tyme consavit It. &amp; þe haly gaste al thinge ma gere man cone but trawalinge; lyk as [of] salamone we rede, þat wes [þe] wiseste man but drede, &amp; in þe space of a nycht of al wysdome he wan þe sicht thru teching of þe haly geste, þat beste maistere is in haste; for to god, as we ma se, ma na thing inpossible be. for-þi sa wele sped cypriane, fra he þe cristine treutht had tane, þat in science he wox parfyt &amp; leid his lyf for-outyne wit; &amp; he þat first wes in erroure, be-come þane a gret doctoure, &amp; sic a prechoure he become þat to god he wan mony one; &amp; ay his dedis bettir ware þane wes oþir his word ore lare. syne wes he bischope agane his wil, þo he wes lath to grant þare-til. þat god send cypriane sic sele, fra þat Iustine wiste it wele, scho wes blith, &amp; lowit gode þan þat he wes sa gud cristine man, &amp; þat scho eschapit with honoure his crafte til he wes in erroure. þe bischope gert þan a nunry make, &amp; feffit for Iustinis sake for þame þat suld duel in þat place— &amp; þat of his patrimoyn wes— &amp; of madynis a cowent he gadderit þar, of ane assent to serwe god in verginite; &amp; eftir Iustine sene sende he &amp; blissit hyr as priores, &amp; gef hir þaim in keping nocht-þe-les; for he had prowit be assay scho stedfaste wes &amp; madyn ay. &amp; scho þe charge tuk hyr til, to serwe god in gud wil. þane cuth scho faste, wak, &amp; pray, &amp; hyr gud dedis ekyt ay, And be ensampil of hyre lyfe to god wane mony, man &amp; wyfe. þane cypriane, as he mycht here þat ony man in presone were or in paynis ony-way for cristis sak ore cristine fay, lettris wald he to þame sende to confort þame &amp; to amende; sayand, al payne [þat] mycht be wrocht to man here, is lytil ore nocht In regard of þe mykil bliss, þat gode has grathit for al his, &amp; þe mare ay þai thole here þe mare þare Ioy is but were. &amp; quhare he wiste ony wes In seknes ore in distrese, þat of spendyng had nede, he cane releif þaim gud spede. of hym þe gud nam spred sa wyd þat men mocht nocht it hyde hou þat [he thocht] bath nycht and day til eke &amp; fostyre cristine fay. ane erle þan, þat wes fellon fa þe cristine fast to gere sla, send þane, ore he wald fyne, for cypriane and Iustyne. &amp; til his presens as cumyne ware þai, til þame sone cane he say: “tellis me sone, gyf ?e wil mak sacrifice oure godis til, &amp; bruk ?oure lyf &amp; richit be with mony landis &amp; with fe, or [gyf] ?e wil as w[i]thyre-wyne resiste &amp; ?oure lyfis tyne?” sad þai: “we wil þat þu wit we in-to cryst trew, na It sal we nocht fal fra for wa[r]ldly thing, na wele na va; &amp; namely to mak sacrifice til ydolis we [w]are onwyse; for þai [þat] ?e ?oure godis cal, in ydolis are but feyndis al, &amp; dissawis wykitly al þat in þame wil affy. &amp; sal fore þare seruice gere duell with þame in þe pyte of hell. þane þu ma se be kyndly skil þat na man suld gyf treutht þaim til þat in þame ony helpe suld be. þo þai haf eyne, þai ma nocht see, &amp; þo þai eris haf, but were, ?et are þai defe &amp; ma nocht here, &amp; þo þai mouth haf, þa ne ma speke, na handis na fet ma þai reke; for ferly ware þai mycht do ocht þat are with manis handis wrocht. þane is he fule in al degre þat trewis it his god suld be or helpe hyme, quhen he myster hade, þat is of stok ore stane made. þare-fore resone wald nocht [þat] we suld sacrify to sic men?e. for-þi, gyf þu has set þi wil for sic cause to do ws Ill, but bad do furth, &amp; wele þu trew þat we wil neuir to þe bow.” &amp; quhen hale he wist þare entent, he thocht to put þaim to torment; &amp; a gret pane [gert] brocht be sowne befor hyme, &amp; þare-in be done blak pic &amp; gert brynstane bla, &amp; vndir it a fyre gert ma, til þat mater wes moltyne thyne, &amp; gert put þaim bath [þar]-in. bot It disesit þame na-thinge, bot as baume [gef] gud refreschynge. þane þe erle gret ferly hade hou of payne þai quyt ware made þat he wend had bene rycht fel; fore Ire þare-fore cane he ?el one his godis, vengeance to ta but abad of þai wichis twa. þe prest of þe cyte sad þane to þe erle as a maister-man: “gudman, wil þu me commawnde befor þe caldron [for] to stande, I sal sone gere distroyt be al þare vertu, þat þu sal se.” þe erle sad: “do furth þat dede, &amp; haf gret thank, gyf þu can spede!” þane but bad he mad hym bon, &amp; stud anente þe caldrone, &amp; for to cry cane faste prese, sayand: “mykil god hercules &amp; Iubiter, on ?ow I cal, þat ar faderis of godis al, cum now, &amp; þat men ma se quhat helpe ?e wil do for me!” &amp; þere wordis ware sad vnese, quhen of þe caldrone com a blese of fellon fyre, þat hyme al brynt in askis ferly smal. &amp; þane Iustine &amp; cypriane of þe caldrone son wes tane als hale &amp; fere, but schath &amp; schorne, as þai ware of þare modir borne. þe fellon erle þane wes wa þat his prest brynt wes sa, &amp; gef sentence agayn þaim bath, þat þai suld tyne þe hedis rath. fele seruandis ware redy þane to do þe wil of þat il man, &amp; þare nekis strak in twa, &amp; marteris of þame can ma, &amp; gert þe bodyis be left þare þe space of sex days ore mare til hundis fel dispituisly &amp; vthyr bestis fellonly. bot wes na best tuth wald set one þaim, a morcel for til ete, bot lay vn[s]kathyt sa þare-oute. þan men com, of god had doute, &amp; stal þame away be þe nycht, &amp; with baume þare corsis dicht; &amp; syne to rome can þame bere, ful reuerently hafand, til entere. &amp; of tyme syne in processs, as Ihesu cristis willis wes, of placence to þe fare cyte ware translatyt bath scho &amp; he, quhare þare poudre sal lest ay of Iugment to þe last day, quhen þai in saule &amp; in body sal ryse to-gyddir suthfastly, &amp; of þe Iuge tak sic mede as þai seruit for þare gud dede. þat is þe blis þat neuir sal ende, quhare god of his grace ws sende. with a wil þir twa rycht sobre þe sext kaland of octobre for godis sak felly ware slane, &amp; wan hewine for a lytil payne, vndir fel dioclisyane, þat cristine men slew mony ane; IIC VIII?? of ?eris ewyne eftyr criste þai ware send til hewine. XXXIII.—GEORGE. ?ete of sancte george is my wil, gyf I connandnes had þare-til, to translat þe haly story, as wrytine in þe buk fand I. for he wes a richt haly man &amp; fele tynt saulis to god wane, nocht anerly thru his techynge bot erare thru sample geffine, hou men to god suld stedfast be &amp; thole for hyme perplexite, of lyfe na ded dout hafand nane, bot to resyst ay to sathane &amp; to lordis of mykil mycht. &amp; men callis hym oure lady knycht. &amp; men of armys ofte se I in til his helpe mykil affy, &amp; namely quhen þai are in ficht. for he wes a worthy knycht, &amp; borne wes of capadoce— þat is a realme of gret lose— quhare he wes mad for renoun of gret worschipe a trybone. &amp; þu sal wit, a tribone is he þat [of] þe thred-part of a cyte or of a cunctre kepare is; &amp; a tribone is als I-wise þat trybut gadris to þe king &amp; ?eldis hym þare-of reknyng; &amp; he his tribune als, þu kene, to quham ansueris a thousand men. bot in quhilk place of þire thre he wes, ?e sal nocht wit fore me; bot til ?ou wele tel I cane þat he wes a gret maister-man. ande as þis knycht trawaland ves, sa hapnyt hyme [to cume] perchase in-to þe prowince of lyby, þat is a gret land &amp; mychty; &amp; in þat land þare is alsa a cyte, callit sylena, &amp; a locht nere þat cyte as lyk a se nere to be; It is sa mykil, lang &amp; brade. &amp; þe kyng, [þat] þat kinryk hade, þat tyme wes duelland in þat ton, wytht mony men of renone, &amp; þe quene, þat wes fare, &amp; þare douchtir, þat wes þare are. &amp; in þa[t] low lurkit þat tyme a serpent fel, of gre[t] venyme, þat of his aynd infect þe ayre, ware it neuir sa bricht &amp; fare; &amp; of þe low, as hym thocht gude, wald cum fore to get his fude, &amp; sla but bad quham-euir he fande in þat swythare hym nere-hande, man ore best, outakand nane, outane þe foulis þat lyf had tan. þat wele fare in þat cunctre sic fellone slachtir ay mad he thru slachtir and corrupcion of þe ayre þat he wald poyson, þat wast he mad [al] þat cunctre, outane þat wes in þe cyte. þar-for for fud he yddir socht; &amp; for he entre mycht nocht, for gret strinth &amp; hicht of wal &amp; gret ?emesel of ?ettis al, þane wald he oure þe wallis blau his fellon aynd, sa in a thrau al þat it ourtuk wald sla. þar-of þe king wes wondir wa, &amp; tuk consel þat þe stede hou best þai mycht þis [il] remede. for men of armis mycht nocht awale to ficht with hyme in-[to] batele. for-þi, for to ransone þe tyme &amp; to sauf þame fra his venyme, til god of hewine of his grace &amp; wil sum kyne succoure send þaim til, þame thocht spedful and gude Ilke day to gyf hyme fude, twa schepe. &amp; þat sa lang did þai til þe schepe ware nere away. &amp; quhen þai þame persauit ymang þai mycht nocht schepe haf þare-to lang to fynd hyme &amp; þame bath, for-þi þe king he ordenyt rath þat þai suld tak ilke day a schepe &amp; gyf til his pray &amp; a quyk body als with-al, quham one þat þe cut wald fal, man na wif outane nane þat with þat cut mycht be oure-tane, na [na] state na dignite, rich na pure, quhat-sa þai be. &amp;, as he ordenyt, sa did þai, to fede þat best nycht and day. ande sa quhen þe maste party of þe folk distroyt war vtrely be sic cuttis and cawelyng, It twechit sine sa nere þe kinge, þat had na barne outane ane, þat wes his douchtir, suld be tane &amp; on þe morn to þe dragone suld be gyffine, to sauff þe ton. þe king þan wes sa wondir wa, quhen with hyme it feryt sa, þat he wes nere fra his wit; sad sorow sa cane hyme hit. fore scho wes ?ung, auenand, &amp; fare, &amp; þare-with his aperand ayre. for-þi þe puple prayt he þat þai wald haf of hym pyte &amp; half his realme to þaim tak, to saf his douchtir fra þat wrak, &amp; gold and siluir ?it þare-til, at mycht assith fullely þare wil, takand sum vthire, ald ore ?inge, sparand til his, as in wislyng, þat scho de nocht sa fule a dede. bot al þe puple of þat stede ansuert þe king mare and les in gret fellouny and wodnes, sayand: “sir king, wittis but were þat oure barnis ar als dere til ws as þi barne is to þe; &amp; þu þis ordinance gert be. þare-for we lat þe wit, we wil þat þu þi ordinance fulfil in þi douchtir, als wele as we has done It ?et in al degre. &amp; gyf þu tarowis it to do, but flechinge we sa þe to, þat we sal bryne þe &amp; al þine, or we ma of oure barnis tyne.” &amp; quhen he It fand na but forthir þare-of for to mute, one þe morne [he] but delay gert his douchtir wele aray rycht costly in al degre, þane as scho suld maryt be with a kynge of gret estate; &amp; til hyre he sad þusgat, gret sar makand, sare pyte, sayand: “wais me, douchtir, for þe, trewand wele þu suld haf ben of a gret realme a mychtty quen, &amp; succedit to me as ayre of al my landis, þat are fare.” þe puple, þat saw þis gret syt, of aucht days gef respyt, in hope þat god suld send remede to succoure þame in þat stede. bot quhene þat schort tym wes gan &amp; succure þai saw apere nane, þai bad þe king, gyf he wald lif, his douchtir to þe dragone gyfe; for it wes sayd na resone fore hyre to tyne þam &amp; þe ton. þe king þane was wil of rede, seand his douchtir suld be dede; mare care mad neuir ony man! ?et brocht he furth his dochtir þan, aparalyt in al degre richt as scho maryte suld be, with crowne one hed &amp; septre in hande; as scho sa fare wes &amp; awenande þat, þo deme nature had set hir cure, scho cuth nocht amend in hyre fygure. þe kyng þan hir in armys hynt, &amp; kissit hyre, ore he stynt, &amp; gretand sad: “douchtir dere, I wend sum tyme but ony were gud sonnis haf had of þe, to solace &amp; to confort me, &amp; þat þai eftre my day suld bruk my kinryk—quhat sal I say? &amp; now [þu] mon gange fud to be to ?one dragone. wa is me! alace! I wald blith haf bene at þi brydale &amp; þare haf sene princis, dukis, &amp; erlis sere Cume of fare landis with blyth chere, to Iust &amp; dance at þi byding, with ane þat had bene mychtty king, &amp; þat my palace suld haf bene arayt with gold &amp; siluir schene, &amp; with goldine clathis &amp; perre, þe riche[s]t þat mycht fundyne be, &amp; til haf had menstrely &amp; in all degre haf mad mery. &amp; þu now mon gyfine be til a dragone! ful wa is me! god, þat I dede had bene, or I sa soroful sicht had sene!” be-for his fete þan fel scho done &amp; askit [hym] his benyson. þane he hyre kissit &amp; hyre hynt &amp; blyssit hyre, ore he wald stynt, sayand: “douchtir, wele ware me, gyf I mycht here for þe dee!” þane mycht be na langare bade, bot furth at þe ?et scho wes hade; &amp; a schepe bundine in a bande þai be-thaucht hyr in hir hande, &amp; scho tuk it sobrely, &amp; to þe low bank went in hy, &amp; þar stud bydand hyre dede forout hope of remede. ande in þe tyme come a knycht ?arne rydande, þat george hicht— I treu, of goddis pruwiance— quhare þe maydine abad hir chance. &amp; quhen he come til hyre wele nere, he lichtyt and at hyre cane spere quhat scho wes, quhat did scho þar, &amp; quhy scho wes of helpe so bare; “for al þe folk of ?one cyte I persawe wele behaldis þe.” quod scho: “gud sir, but delay get one ?oure horse &amp; pass ?oure way! ellis þu thole sal in þis stede with me here a schameful dede.” quod he: “dochtir, drede þe nocht, bot tel me þat þu has in thocht, &amp; quhy þu gretis here sa sare, I pray þe tel but ony mare!” þane suetly sad scho hyme til: “I persawe þi hardy will, þat ma nocht helpe in þis nede; þarefore þu ta þi horse in spede, &amp; pas in haste fra þis stede, fore dout þu de a schameful dede!” þane sad he: “fore wele na way of þis place sal I nocht ga, til þu þe suth tel on-[to] me of It þat I haf askit þe.” þane tald scho hyme vtrely þe cause of hyre cumyng, &amp; quhy, &amp; hou to þat land hapnyt was scho tald til hyme al þe case. sad he þane: “douchtir, drede þou nocht, na disese haf in thocht! for I sal rycht wele helpe þe now of Ihesu criste thru þe vertu.” ?et sad scho: “sir, fleys in hy, &amp; peryse nocht for ?oure foly! for ?e ma nocht in ony degre helpe ?oure-self, na ?et me; &amp; les hurt is I de me ane þane [þat] ?e als de one ane.” &amp; as þai þis spekande ware, þe fel dragone in þat sythware a-beowe þe wattyre cane apere, &amp; to þe land fast cane stere. þane fast tremeland can scho cry: “gud sir, fleis deliuerly!” &amp; he one horse gat stepande, &amp; met þe dragone at þe lande. he saynit hyme firste stedfastly, &amp; syne þe dragone sudenly assal?eit in hardy wil, &amp; brandisand þe spere hym til, commendande hyme to godis mycht, strak þe dragone in randone rycht in at þe throt in to þe croice, til he fel to þe erde of force. þe maydine þane knelyt rath, &amp; god thankit &amp; hyme bath, þat succurrit hyr sa worthely, þat wes disparit vtrely. þane sad [he]: “maydine, ga gud-spede, &amp; ta þi belt, &amp; hyme lede, &amp; about his hals knyt it sone.” &amp; quhen scho swa had done, he folouyt hyre as it had bene þe mekeste quhelpe wes euir sene, þis worthy knycht ay nere-hande, to be hyre helpe &amp; hyre warande. þan þai þat in þe ton ware, seand þe dragone cum þaim nare, þai ware sted in sic effray þat þai becuth to fle away, &amp; criand fast, sad: “wais ws all, for now perise mone we all.” &amp; þai þat schupe þaim to duel stil, strat stekine set þe ?ettis til. bot george of fare mad taknyng, þat þai suld nocht drede for ony thinge; &amp; syne come nere &amp; sad playnely: “lo, god has send me here for-þi, þat I suld succure þis towne fra þe felny of þis dragone. &amp; I aske ?ou nane vthire thinge bot þat ?e trew in-to þat kynge, &amp; lewe ?our syne &amp; baptyme tak, &amp;, ?e al seand, for ?oure sak þis fel dragone I sal sla, þat ?ou has done sa mykil wa.” þe king þane but [mare] abade &amp; al þe puple þat he hade come cristine and baptyme tuk. &amp; george þane, as sais þe buke, his swerde drew &amp; slew þat dragon, &amp; bad þame bere it out of ton. þane tuk þai ten oxine wicht, &amp; grath be to þame dicht, &amp; dreu hyme out of þe cyte, &amp; brynt hyme clene, þat men mycht se. þare-for þat day baptyme can ta wele twenty thousand men &amp; ma, nocht reknand weman na barne, for god had sawit þaim fra þat harme. a kirk fare þe kyng gert mak þare for oure laydy &amp; georgis sak, þat costlyk wes but all were; &amp; in þe mydis þe altere a quyk wel sprang, &amp; sic dring gef þat al seknes it can sawe. þe king [þane] ane infinite of gret tresore gert offerit be to george, þat tuk it nocht þane, bot bad dispend it on poure men, for to helpe þame in þare nede; for he wald tak na warldly med[e]. bot to þe kyng but [ony] bade of foure thingis he sermone made; þane first, þat he suld nocht Irke til honoure god &amp; haly kyrke, &amp; ay þe kirk haf in cure, til vphald it &amp; honoure; &amp; til honore prestis alquhare, þat seruit god &amp; tacht his lare; alsa, til here besyly god[is] seruice and deuotly; &amp; þat he suld thochtful be of pouer þat ware in necessite. &amp; quhen he had sad þis thing, he tuk lefe &amp; kissit þe kyng, &amp; þat þe ?ung laydy he lacht his lef gudly, &amp; hir tacht þat scho suld god lofe &amp; lowte þat hyr sawit in sa gret doute. &amp; to al þe laf gef gud day, &amp; lape one horse &amp; passit his way. &amp; fore þat he herde reherse þat in þe kynrik of perce cristine treutht wes throngyne don, yddyr he rad &amp; in randone. &amp; in a tone callyt dyaspoly he come &amp; þare tuk herbry. þat tyme were emperouris twa. dyoclyciane ane wes of þa, &amp; þe thothire maxymyane, þat sic stat had til hym tane fra cristis byrth reknand ewyne thre hundre ?eris lx &amp; sewine. &amp; vndir þame wes dacyane, a fel tyrande, þat sparit nane þat trewit in-to cristis lay, þat he ne sone gert þaim sla. &amp; in þat kynrike vpe &amp; done he mad sic persecucione þat in a moneth gert he sla twenty &amp; twa thousand &amp; ma with tormentis sa fel and sere þat It ware wondir for til here. &amp; he a[s] presydent in hy come þat tyme to dyaspoly, &amp; syndry kynd of torment þare he gert his wikit men [mak] ?are, quhare thru þai suld de felloun[l]y, þat son wald nocht sacrify til his godis, &amp; cryste forsake. sic wil had he wengeance to tak. for-þi for dout of dede, ful fele reneyt god &amp; þare saule-hele, &amp; sacrifit in þat [ilk] stede to mawmentis, for dred of dede. &amp; quhen sancte george can se þat cristine men in þat degre reneyt god, he wes [ful] way. for-þi he gert his tresoure ta, &amp; delt [it] ymang pure men, &amp; als his knychtly clething þan he gef away for godis sak, &amp; clathis of cristine men can tak, &amp; takine of þe croice syne made in til his forhede fare and brad, &amp; come befor [þis] dacyane, &amp; sad þere wordis, ore he fayne: “al maumentis, þat þere folk can cal godis, are but feyndis al. &amp; suthfast god bot ane Is, þat mad hewine &amp; Is king of blis. bot þe feynd has sa blyndit þe þat suthfaste god þu ma nocht se. &amp; þi godis, gyf þu can kene, ar mad bot of handis of men of gold and siluir &amp; of clay, of stok, of stane ore of lay, þar makaris noþir gifand na hele, bot erare redure þai þaim stele. þar-for þai kepe þaim nycht &amp; day. hou suld þai þan be godis, say, þat ar mad &amp; ma mak na thing, bot be vnmad þat þe lykyng of hyme þat gert þaim be mad, &amp; eftir þe consawit he hade?” þane dacyane of wit ?ed nere, quhen he georg sa say can here, sais: “þu dois nocht anerly wrang til ws, bot als wykitly callis oure godis al dewilis now, þat helpis al þe warld, we trou. nocht-þane, þo þu oure godis skorne, þu tellis ws first quhar þou wes born, &amp; quhat þi name is &amp; þi ryte!” þane ansuert sancte george tyt: “in capadoce, treu, wes I borne, &amp; al myn eldris me beforne, &amp; cummyne is of þe best kine, þat capados is duelland in, &amp; george at fontstane Is callit, quhen I baptym had tan, &amp; seruis god of mast mycht; &amp; þo I haf lang ben knycht, It lykis now ful wele to me to lef al wardly dignite, &amp; til his byding bow alway, þat is vndedly god verray.” quod dacyane: “georg, þu erris for þane befor now ware is. nocht-þane lef ?et and sacrify til our gret god appollony, þat to þi raklasnes ma spare &amp; þe consel forthirmare!” sad george þane: “prowe sal we quhethire þat it mare richtwis be til honoure god in word &amp; thocht, þat al þe warld has mad of nocht, þane appolline, þat ?e god cal, þat autore is of dewilis al.” þan dacyane wes wondir wa quhen he herde george say sa, &amp; gert men in a frame hym stracht &amp; drew hyme þat al þare macht, as men doi[s] with parchymene, &amp; with a scharpe yrne ryf syne of al his lymmis sa þe skyne þat men his bowellis mycht se in; &amp; quhen on hyme wes [left] na hyd hale his guttis for til hyde, he gert brandis of fyre bynde, to brule it wes lewit be-hynde, and tak he gert salt smal &amp; stope in til his wondis al, &amp; syne gert he arsk hare ta to frot hym with, þo he wes wa. syne gert he men tak hym don &amp; led hyme don thru þe ton, rywen and rent as he wes, but ony thing þat mycht hym ese. bot god, fore quham he wes sa dycht, apperyt to hyme in gret lycht, &amp; confort hyme sa wondir wele þat he of payne rocht na dele, bot ?arnyt erare þan þat he to fellare payne suld put be. syne dacyane one þe morne gert men bryng george hym beforne, &amp; sad til hyme irwisly: “wil þu nocht ?et lef þi foly, &amp; honoure til oure godis gyf, gyf þu treuys þat þou ma lif?” þane he sad: “godis wat I nane, til honoure, god of hewine outane, þat sic confort has geffine me þat I dred nocht þi payne, na þe.” þane dacyane wes wondir wa quhene he saw hyme ourcumyn sa; for nere cuth he fynd na payne quhare-to to put hyme agayne. for-þi he gert sek besyly a man þat delt with sorcery, &amp; fand ane þat crafty wes in þat craft, callit athenas, &amp; sad hyme: “dere frend, I þe pray, helpe me, gyf þat þu ma, hou george ma ourcumyne be, þat noþir my godis na me dredis, for na payne he ma thole, set I wald his hart out hole; for sic crafte has þere cristine men, þai dout na payne, now I ken, þat ony man ma think ore say, &amp; oure godis skornis alway &amp; reprowis oure sacrifice, callis ws foulis &amp; vnwise.” þane sais þe wich: “gyf I ne ma ourcum his craft but delay, I oblise me in-[to] þis stede but ransoninge to thole dede.” þane with wyne meng?eit he poyson, &amp; mad his invocacione, as askis þe craft delt he with-al, his godis namys calland al, þat þai þat dryng sa fel, suld mak þat, quha-sa-euir of it suld take, suld de þane furth but abade. &amp; quhen he had his crafte made, þe cope to george he betacht. &amp; but blissing he it lacht, &amp; saynit it, &amp; dranke [it] of, of god of hewine in þe lof, vngrewand hyme mare þan he had dronkyne pyment &amp; clarre. þe wiche þane gret ferly hade &amp; a fere fellare poysone made &amp; gef george but ony mare; &amp; he It saynit, as he did yare, &amp; drank it of, as It had bene in godis nam fare wyne &amp; clene. &amp; quhen þis wikit man athanas had considerit al þe case, til georgis fet son he fel, &amp; askand hyme mercy loud can ?el, prayand hyme percheryte þat he a cristine man mycht be. &amp; george þane but [mare] abade hyme baptyst &amp; als cristine made. &amp; [quhen] þis saw dacyane, he gert athanas syne be tane, &amp;, for he wald nocht criste forsak, gert strike his hed of in-to wrak, &amp; of hyme, þat wes godis fa, a thankful man til hyme can ma. his wikit wil ?et to suple, on þe morne gert he grathit be a stule in place of Iugment, &amp; gert george til hyme be present, wenand to mak hyme red for payne, þat for gud cause to de wes fayne. þare brocht wes a quhele made awfule &amp; hye, &amp; in it hade sharpe swerdis scherand in al syde, hym þat nere it com behowit abyde, quhen it turnyt rycht þan suld de. &amp; þar-for werkmen, þat ware sle, nere it mad sa fast a place quhare-in al þat Iugit was sic ded to de, suld in put be, sa þai mycht nocht be na way fle. þane gert he george þare-in do, þat with blyth wil ?ed þare-to, prayand god þat he mycht be martyr til hyme in sic degre. bot fra george þare wes brocht, þe quhele stud stil &amp; turnyt nocht bot brak ful smal; &amp; he stud stil vnuemmyt bydand godis wil, lowand hyme þat in opyne sycht for hyme had kyd sa mykil mycht. I treu þare be na tong can tel hou dacyane, þat wes cruel, wes inflammyt of yre &amp; tene, quhen he þis farly has sene! &amp; þat tyrand, godis fa, thocht nocht to be ourcumyne sa, bot erare þat george suld be ourcumyne in al degre; for-þi gert he set a caldron in fornace in þe myddis of þe ton &amp; fillit ful of led but bade, &amp; a fyre vndir gert be made. quhen þe leyd brynnand wes hat, þis george, þat mad na debat, he gert cast in þe caldrone, trewande he suld bryn ore drune. bot he þe croice on hyme made, quhen he enterit, &amp; na dout hade, bot wes refreschit þare but wene, as in a bath he had bene, be godis mycht, to quham he schupe trew seruand for to be. þane dacyane wist nocht hou-gat to do; he wes sa fully mate &amp; ourecumyne, for al his mycht; for-þi with wilis did he &amp; slycht, &amp; to flesch hyme þat mycht nocht be in honeste in al degre. þar-for he sad hyme sobrely: “dere son I pray þe teyndirly þat þu wil behald but mare hou oure goddis mercyful are, þat [t]he sparyt has sa lang, þocht þu haf done þaim gret wrang, &amp; ?et mercy wil haf of þe sa þu wil repent þe, &amp; ?et to þaim mak sacrifice, as mychtty men dois þat are wise. &amp; I sal ger þe honouryt be &amp; gyf þe landis fare and fre, &amp; gyf þe mare [of] warldis wine þane euir had ony of þi kyne. for-þi, son, lef þi self-wil &amp; do my consel, þat is skil, þat I gyf þe for þi prophit and als of wynnyng for delyt.” þane george smyland sad: “had þou sad me befor as þu sais now, I had erare gyfine myn assent To þe þane tholit torment; bot sen þu spekis sa gudly to me, lo, I ame al redy in [al] thing for to do þi wil, quhat-sa-euir þu sais me til.” in [al] þis warld, I treu, wes nane sa blicht a man as dacyane quhen he hard george say þis thing, þo he sad it bot in hethynge. for-þi he gert bedalis ga oure þe cyte to and fra, byddande vndir þe payne of lyf &amp; lyme al man apere before hyme, one þe morne be tyme of day before hyme cum in gud aray. &amp; þai, as busume in al thing til hyme, has done byddynge, &amp;, as he chargit, on þe morne, ?ung and ald come hym beforne. &amp; he þat þare-for gert ma bowne yn þe myddis of þe towne a costlyk sette one hycht, quhare of þame al he mycht haf sicht, &amp; gert scilence be mad, til he had sad þat wes in his gule. þane sad he: “gudmen þat are here, god kepe ?ou al now haile &amp; fere &amp; confort ?ou in begynnynge. I tel ?ou ?e suld ?eld lowyng, as ws aw wele to do be richt, til oure godis of mykil mycht, thru quham al men fosterit are in riche heile &amp; in welefare; &amp;, þo þat þai be sa mychty, ws awcht luf þaim for þare mercy, þat lichtly wil forgyf til al þat mysdone þaim has, gret &amp; smal, &amp; wil repent þaim of þare myse. &amp; lo, cause quhy I tel ?ou þis; for george þat ?e se now here, þat tholit has paynis sere, repentis hyme of his foly, &amp; but thret now wil sacrify til oure goddis for-out howne. &amp; þat I wil ?e se be done; &amp; we haf hicht til [hym] þat he sal be a man of gret pouste.” þane wes mad gret Ioy in hy with syndry kynde of menstraly, &amp; þe stretis cled al hale rycht to þe tempil principale with clathis of syndry hew, quhar-in a[l] ?ed with grete glew for to se george sacryfy; &amp; he with þame ?ed sobrely. in þe tempil quhen he com, rath he knelyt on his kneis bath, &amp; prayt god þat þar tempil with al þe dewilis in it fel sa cleynely suld be distroit, þat na thing suld remayn of It, na ?et of þai fals ydolis al, þat na suld be in pudre [sm]al, in lowing of his haly name, &amp; of þe payanis in-to schame, &amp; in ekine of cristine fay. þane come a fyre but delay fra of þe hewine in gud spede, &amp; brynt þe temple in a glede, with þe ydolis gret &amp; smal, &amp; al þe prestis þare with al þat mad til maumentis sacrifice eftir þare oyse in ony wyse. ane vthyre ferly fel þat tyde. þe selfe ?erde opnyt wyde, &amp; be þe self suelyt al þat þe fyr lewit, gret and smal. sancte ambrose þe doctoure sais, spekand here-of, in his preface: “george wes þe trewest knycht to crist ymang al þat lyf mycht, þat vndir knychtly habit kyd cristis professione had vnhyde, sa þat he confort mocht þaim for criste to payne ware brocht; for he wes anerly þat ane þat of criste þe treutht had tan, þat but rednes ore terroure of goddis son wes confessoure; &amp; in quham of godis grace of treutht sik sikirnes in was, þat þe byddyng dyspysit he of tyrandis þat had þe pouste, þat he dred nocht for godis sak paynis out of nowmir to tak. O happy &amp; wicht wereoure of godis name, þat for honoure na kyne flatryng of warldy thing mycht bow þe nocht fra hewinis king, bot oure-come godis fais fel &amp; þar maumentis put to hel!” þane, as þis tyrande dacyane saw þe scath he had tane of al his godis, gret and smal, &amp; of þe tempil þat cane fal, &amp; of þar prestis þat war dede &amp; sonkine in þat self stede, quhat to do he wist nocht, bot george gert til hym be brocht, &amp; sad: “þu of al men mast fel, quhat wischcraft is þis, ?e tel, quhare-thru þu dois sic ferly thing of ws &amp; ouris in hurtynge?” quod george: “sir, trewis þu nocht þat for to gyle þe is my thocht. bot ?et agane cum on with me, hou I sal sacrify and se!” quod dacyane: “I persawe wele þi gilry euir-ilke dele, þat þu wald lede me yddir quhare al oure godis be þe tynt ware, &amp; gere þe erde þare suely me quik þare, in þe sammyne degre as ware my prestis but recouere &amp; godis, þat þai can honoure, with þe gret temple þu gert fal &amp; be brynt in powdre smal.” sad george: “be-hald þane &amp; se þat þi godis mycht nocht helpe þe.” þane dacyane nere tynt for tene, &amp; til his wyf gretly can mene, þat alysandir to name had, hou þat he wes mat &amp; mad &amp; disconfyt vtrely be george &amp; his sorcery. sad scho: “al wikit men, be ware! haf I nocht sad of[t]-tyme ere þat þu suld na wa fellon be to cristis men in ony degre; for þar god of sic mycht is, &amp; sa wondirly for þame fichtis, þat þai ma nocht ourcumyne be? for-þi, trewly, I tel þe þat I to criste &amp; his lay sal serue trew[l]y &amp; lef þe ay.” &amp; for scho sad sa, dacyane sic sorow in his hart has tane, &amp; sa abaisit set al stil, þat he cuth sa na word hyre til. bot at þe laste with ewile chere he sad til hyr: “myn hart dere, allace for wa! quhat aylis þe þat soroful tale to tel me, of quham I wend haf mast ese, &amp; oure al thing suld me plese, &amp; now is fra me sudendly þus falline, I ne wat quhy, bot gyf sume cristine man had þe ourchangit þis for to lef me. nocht-þane repent þe sone, &amp; I sal haf of þe for luf mercy.” quod scho: “þi mercy byd I nocht, for I on god has set my thocht, na gyfis nocht of þe a leke, na of þi fare heicht, na of þi spek.” þane gert he men but mare hang hyre hey vpe be þe hare, &amp; dinge hir sa but pytte, þat it wes soroful for to se. sancte george þan, þat stud nere by, hyr confort; &amp; scho pytuisly be-held hyme þat nere þan wes, &amp; sad: “þu licht of suthfastnes, quhat trewis þu sal be of me gyf I de in sic degre vnbaptyst ?et?” with gud chere sancte george sad: “cystir dere, dred nocht! for scheding of þi blud sal be to þe baptysme gude, quhare-thru þe cron resaf sal þou of martirdome, I tel þe now.” &amp; as he hyr þis [had] talde, þe spret vn-to god scho ?ald. ambrose, to þis mais witnesing, in his preface with vthir thing sais: “þare-for of perse þe quene, þat baptysme ?et þan mad nocht clen, thru wikit sentence of a fel man tholit payne &amp; slane wes þane, throu mek tholyng of passione seruit in hewine til haf þe crone thru þe out?etyng of hyre blude, with martiris worthy and gude.” syne one þe morne þis dacyane gert george of presone be tane, &amp; brocht befor hyme, quhare [þat] he set in myddis of þe cyte, &amp; one hyme gef sentence fellone, for til draw hyme throu þe ton, bundine hand &amp; fete rycht sare, til he til þe place cumyne ware, quhare gylty men tholyt þe dede, &amp; þare þai suld hyme vnhede. &amp; his byding þai can fulfil. bot quhen he come þe sad place til, george askit þame delay, til he mycht his prayere say. þane þai his askine grantit rath. þan gat he on his kneis bath, &amp; prayt god for his pyte, þat quha-euir in necessite askit his helpe, þat he suld hafe quhat-euir it ware he suld crafe. þane wes herd of þe hewine a voice þat sad hyme with hey stewyn, þat god his askine had hyme tyde for þaim þat hyme worchy[p] dyde. sancte george, þat þan fayne wald be of fleschlyk pressone here mad fre, prayt þe basar to fulfil þe thing þat bydding wes hym til. &amp; [he], thocht his hart wes sare, Vnhedit hyme but ony mare. &amp; þis wyse dacyane made of george offerand to god, þat had þar-of daynte, &amp; til hyme sone his mykil welth gaf in to wone, with al þame quhamfore he wald pray, to duel with hyme but terme day. &amp; dacyane, as þis wes don, towart his palace went sone, &amp; hyme ourtuk son godis yre. fore fra þe hewine þare com a fyre, &amp; brynt hyme in-[to] poudre smal, &amp; þame þat seruit hyme with al. &amp; þat tyrand mad sic endynge, þo he of mychtty perce was kinge; for he cesit nocht to verray þe king of hewine &amp; cristis fay. &amp; þis marwel, þat here tel I, wes done in-to dyaspoly, þe nynt kalendir of maij ewinly, fra crist tuk flesch of oure body twa hundre ?eris foure score &amp; sewine, In lowing of god of hewine &amp; in ekyne of cristine fay, þat ay, þe mare, I dare say, þat slane war ore tholit sic sare for god, ay grew mare &amp; mare; for of a martyre þe pynynge of a thousand wes wynnynge. as fel of sancte george, þat on a day fourty thousand wane to þe fay, outakine wemen &amp; ?ung fry, þat als-a mony ware suthfastly. [þ]ane gude men mad with cure for s: george fare sepulture, &amp; tresour als, or þai wald irke, &amp; til hyme mad a ryale kyrke, &amp; ordenyt prestis þare to be, to serwe god in þare degre, in honoure of þat martir lele, þat to ful mony gyffis heile, þat ony honoure dois hym til, ore seruis hyme in dewot wil. of hyme gregor þe turoyn sais a merwale fel in his days; þat men for deuocione, quhare he lyis, com to þe ton, &amp; gat away prywely of his relykis a party, &amp; passit one fast away, til þai had þe licht of day. &amp; þe nycht þai cuth duel with þat tresoure in a chapele, &amp; mad þame ayrly on þe morn of þat place it [til] haf borne; bot þai stere it ne mocht, til þai þaim syne wmthocht þat of his corse wes þe wil þat a party suld byd stil. &amp; richt sa haf þai done, &amp; with þe remanent sone paissit [þai] þare way al fre, for george wald þare honourit be. &amp; sa it wes; for but [a]bade a costlyk kyrk of hym wes mad. ane vthyr merwale als fand I of antyoche in þe story. quhen cristine men tuk on hande to recouer þe haly lande, fra sarasenis it had tane, [þat] come eftyre waspacyane &amp; tytus, his son, þat land wane, &amp; put þe Iowis of it þane; &amp; cristine men nere-hande had recouerit þe haly lande, outane þe ton anerly of Ierusaleme, þat was mychtty; þane þai schupe þaim it to ta, &amp; þarfor gret aparele can ma, &amp; stalouartly þame set It to wyne but ony lete. þane til a preste of lyf clere þis Ioyful martyr can apere, far &amp; ?ing, in armys dicht, in al thing as it ware a knycht, berand þe scheld of siluir schene of gwlis with a croice but wene, &amp; sad þat george wes his name, þat come to kepe þe oste fra schame, &amp; als but tynsale of þare men; “for-þi þu do as I þe kene. þis is, quhene þai assaut sal ma, to þe ton gere þaim with þame ta of my relykis a porcione, &amp; I sal be before þame bowne in-to þis sammyne aray, þat now þou seis me haf, I sekyre ?ou.” þane þe prest [has] tald þis tale to þe ledare of þe oste al hale. &amp;, as he bad, sa haf þai done, &amp; schupe þame til assal?e sone, &amp; set þare ledderis til þe wal. Bot hardy wes nane of þame al a ledyr [to] set to þe hicht; sa stythly Innuch can þai ficht; til at þe last þai saw apere a knycht in armys, faire &amp; clere, with a red croice in þe schelde, þat beknyt þaim þat hym behelde, þat þai suld folou hym gud-spede. &amp; þai þat did, ful gud þat nede, &amp; wane þe ton with stark hande, &amp; al þe sara?ynns, þai fande, but pyte þa strak done, &amp; thru his helpe sa wan þe ton. now to þis martir pray I, to god, þat is [sa] dere worthy þat he his ? tyd hym for al þat in ned wil one hym cal, he til god wil for ws pray to hewynis blis þat we cume ma. XXXIV.—PELAGIA. ?ete tel wil I a tale here, þat men suld haf ?arning to here, hou þe mychtty kyng of hewine, þat althing mad in dais sewyn, is redy ay til resawe hyme þat vtrely wil lef his syne, of his mysdide hafand hert sare, in wil to mysdo nomare, &amp; syne amendis fore to make, &amp; mekis hyme for cristis sake, as I sal be ensampil tel hou of a woman quhile It befel. In antyoche, þe nobil ton, a woman duelt of [gret] renon; of Riches, kyne, &amp; of bewte wes nane lyk hyre in þat cyte. a luflyare thing mycht be nane be nature mad of flesch na bane. fore hare schenand as gold scho hade, with teyndir fassone &amp; forred brade, with browis brent and [ene] brycht, &amp; nese mesurit al þat rycht, wantande nathing of bewte, þat in a woman suld fundyn be. &amp; ay with sa costly aray scho had, þat I suld Irk to say, &amp; of schere schape, &amp; syndri wise, þat maistri ware it to dewise; sa be ony manis sycht scho lyk wes [til] ane angel brycht, thru clere gold &amp; preciuse stanis, þat sa clere schane at anys. &amp; with sic kynd of spicery scho ennoyntit wes Ithandly, þat, quhar scho ?ed or stud in stret, þe fluyre mad þe ayr al swete. &amp; befor hyr ay þare went four ?ung men, gay and gent, &amp; madynnis in þe sammyn degre folouyt hyre in gret plente, wele arayt and rychely in clethinge þat wes rycht costly. bot scho þat welth &amp; þat beute myspendit in sic degre, þat quha-sa-euir gef hir maste, suld haf his wil of hir in haste; for scho had e to nocht ellis bot, as men þat chafere sellis, þat quha-sa wald mast hir gefe, of erand suld ereste eschewe. sa of sic cause, fore inwy, &amp; als fore luste of lychery, sum men ware slane, sum begare made, sum tynt for hyr al þat þai hade; for scho in sic luste ay in lyk redy wes to play, &amp; þat wynnyng wes lang hir plucht, þo scho had ellis gud Inuch. [þ]ane hapnyt to cum to þat ton a haly man of gud renone, þat verone had to name, alsa þe bischope of damyata; þe quhilk, as he com gangand by &amp; þis woman be-held grathly, gret richt sare, be-cause [þat] scho far mar besynes cane do to enplese to þis warld, þan he did enplesand to god to be. for-þi he one þe cause fel, &amp; gret sare &amp; loude can ?el, &amp; one þe erde froittit his face, &amp; sichtand sare ofte sad: “alace! almychtty god, þu spare to me þat neuir a day cuth serwe þe, for þe apparale of a day of þis hyr here now se I ma, has ourcumyne hale þe slycht, þat I in [al] my lyf do mycht; na of hyr þis thol nocht þe ray confonde me one domysday, quhene I sal present be befor þine awful maieste. for ?one hyr, for warldly wynis, enhornis hyr with alkine thingis to be to men ma be plesande; bot, þo I sum tyme tuk on hande to serwe god ay inmortale, I fal?e of my purpose hale, &amp; lefit of my reklesnes to serwe hyme, as I haldyn wes.” þane sad he to þe gudmen, stud by: “gudmen, I tell ?ou suthfastly, þat þe last day of Iugment hir þis sal god [ger] be present a-gayne ws, quhen he sal deme quyk and ded, as hym think quem; for scho has set hale hyr wil hyr lufaris here til enples til, &amp; fore þat cause hyr payntis, sa þat farare nane one erde ma ga; &amp; we, þat suld god plese maste, oure verray spouse, rekis nocht a laste hou foule ore vnfaire we be in þe sicht of his maieste, &amp; sollit in þe filth of syne, nocht witand quhen we hyn twyn.” his men þane tuk hym vpe but bade, &amp; to his Inys sone hyme hade, &amp; [he] fore slepe ?ede til his bede fore werynes, as he was clede, &amp; fel one slepe. &amp; hyme thocht, he a-beoufe hyme suld a blak dou se þar rycht faste flichterande, &amp; thocht do mes he suld stande, &amp; byd þam þat vnhowine ware, þat þai suld ga þar gat but mare; &amp; þat, [as] he þis word can say, þat stinkand blak dow wan away; &amp; quhen he had his mes al done, as hyme thocht, it apperit sone, &amp;, thocht he, þe dow he gat &amp; put it in a wattir fat, &amp; it gat out quhyt &amp; faire, &amp; flaw vpe quyt in þe ayre. &amp; he waknyt, &amp; did his dede, &amp; til his dreme tuk gud hede. [t]o þe maste kirk ane oþir day, þar to preche, he tuk his way, quhare þe gretaste of þe towne assemlyt to se his sermone. &amp; he prechit sa wele þaim til, þat þai til here hym had gud wil; fore quhen þare cristyne ware þat he ne gert repent þame sare, haffand rycht gret delyte of þare synnis to be quyte. &amp; namely [þis] pelagya of hyr syne hir repentit sa, þat of case cumyne wes þare &amp; herde hyme; ?et gret scho sare, &amp; fra þe sermone wes done, scho send lettris til hyme alsone, quhare-[in] sic wordis scho wrat þane: “to byschope veron, þe haly man &amp; cristis leile prentyse alsa, þe wikit woman pelagya, discipile of þe feynde verray. gyf it be suth þat I here say, þat criste, to sauf sinful man, of hewyne lichtyt in woman, &amp; þu his suthfast printese be, rycht as he did, þu rew of me, þat now forthinkis sare myn syne, in gude wil þarof to blyne.” &amp; he agane til hir fut hate sic a lettire til hyre wrate: “with hartly wil I pray to þe þu fande nocht my humylite, fore I ame bot a sympil man. bot gyf þou ?arnis ocht be þan be my teching schewit be, me alane þu sal me se, bot before sic þat witnes may quhat I sal do to þe ore say.” &amp; quhen þis lettir scho red hade, til hyme scho come but abade, &amp; flatly [d]one [fel til] his fete, &amp; with hyre terris can þaim wete, &amp; sad, gretande ful increly: “pelagia callit ame I; for pelagia vndone þus, ma wele callit be pelagus, &amp; þat vndone is for to say þe sey, þat is doutowise ay.” (for-þi scho lyknyt hyre þare-til be-cause scho gert mony spil) “fore I of fule ame þe suelth, þat has nocht anerly my-selfe sonkyne in syne vnhapely, bot men but nombre als haf I gert synk in-[to] þe suelth of syne, throu my entysing, &amp; fra god twyn. fo[r] I haf bene dissaweful nete, þat þe feynde sere sawlis has gert gete, &amp; sa feile has send til hel, þat I cane nocht þe nombre tel. þat now me wlatis sa myn syne þat I for-sak it mare &amp; myne, &amp; prais þe for godis sake þat þu me penytent wald take &amp; to Ihesu reconforte me, þat fore me deit one þe tre. &amp; for þat cause, I wele kene, in erde he come, be-cause of men.” þe byschope of hyr had pyte, &amp; sad þane: “quhat cal þai þe?” &amp; scho ansuere til hym can ma: “men callis me pelagya, bot of my clethinge for beute, margaret, men callis me, for I fore pompe is sa costlike, þat nane vthire is me lyke.” þe bischope of veron, as gud man, til mercy hir resawit þane, &amp;, considerande hale hyre chance, Iniungit hyr heileful pennance, &amp; of wanehope put hire oute, &amp; tacht hyre hou scho god suld dout, &amp; of oure treutht þe articlis xij he hyr tacht distinctly hym-selfe, &amp; syne þe sacramentis sewine quhar-throu we serue god of hewyn, &amp; syne þe commaundmentis tene, þat god mad for to teche men. &amp; he taucht hyre with-al It we þe sewine vertuise cal; &amp; þe dedis of mercy he [hir] taucht al parfytly; &amp; quhilk ware þe synnis sewine, þat lattis man to cum to hewine he tacht hir, &amp; of tonge þe syne he bad hyr forbere mare &amp; myne; &amp; in þe name syne in al haste of fadir &amp; sone &amp; haly gaste he baptyste hyre, &amp; mad clene of al hyr firste synnis bedene. &amp; of hyre, þat before was þe herbry of sathanas, he mad able fore to wyne þe grace of god &amp; to lefe syne. þe feynde þarfor hye can cry, þat mony herde, ful vgly: “alace! I thole but defence of hyme þis ald gret wyolence, þat is fal?it nere fore elde, &amp; rewis me my blis &amp; belde; wa be þe day quhare-in þu wes borne þat þus contraris me now! fore þu has refte me thru þi tale hyre, quham-in my hope wes hale, fra god &amp; his grace, to twyne feile saulis thru hyre for þar syne.” þe byschope bad hym þan þine fle in þe name of þe trinite. þane langare durste he [þar] nocht byde, bot fled away &amp; hyme can hyde. syne tyd a nycht pelagya to slepe to hir bede cane ga; &amp; as scho halfe slepand lay, þe feynde apperyt befor day, &amp; waknyt hyre al opynely, &amp; sad: “my laydy margrate, quhy has þu lewit me, my dere, sa sone? quhare-in haf I þe mysdone? haf I nocht ryches gewine þe, &amp; warldis plesance in plente, &amp; glore Inuch and ennorment, to ger þe cum to þine entent, &amp; al delyte &amp; alkyne ese, þat I trewit mycht þe enplese? &amp; gyf I hafe wrethit þe in ony thing, þu tel It me, &amp; I sal It amende in hy, þat þi lykine wtrely, sa ?et þu lef nocht me to gere me euir schamyt be with cristine men, to mak hethinge of me as of a bysninge thing.” þane sone one hyre þe croice scho made &amp; bleu one hyme; &amp; he but bade ourcumyne wanyste away. &amp; scho þane one þe thryd day hale hyr gud to-gyddir brocht, reseruand til hyr richt nocht, &amp; delt it al ymang poure mene, thru grace þat god cane til hir lene. &amp; eftyr þat away scho stal be þe nycht, vnwittand al, and to þe hil of olywete went priuely, one hir bare fete, &amp; sa did þat þat scho gat tyte þe clething of ane ald heremyte, &amp; gerte mak hyre a litil cel. þar-in anerly scho can duel, doande pennance in abstinence, &amp; serwit god [ay] but offence. sa of hyr rane fer þe fame; &amp; men wend at hir name frer pelag[i]us ay had bene, a man of haly lyf &amp; clene. a dekine, þat wes vpe-brocht with bischope veron, hym bethocht in pylgrimage þat he wald ga to Ierusaleme &amp; placis ma, sa þat pardone he mycht wyne &amp; get forgifnes of his syne, &amp; to þe bischope his entente tald, before he furth wente. &amp; [he] sad hyme: “quhen þu has bene in haly placis &amp; þame sene, eftir pelagius þu spere, þat is a full haly frere, &amp; suthfastly is seruand ay to god of hewine nycht &amp; day!” þat with gud wil &amp; benysone of his maister he went of ton, &amp; trawalit sa, ore he cuth reste, þat to Ierusaleme he com firste, &amp; syndry placis þare has sene, quhare Ihesu criste hym-self had ben, &amp; fra þine one his bare fete to þe hill callit of olywete. &amp; as þare he fand percase quhare frere pelagius wes. &amp; as he hyr þare has sene, &amp; wenand a man scho had ben, he knew hyre nocht—sa wes scho made of abstinence falow &amp; fade; bot scho knew hyme rycht wele, &amp; let[it] hyme nocht wit a dele, bot speryt at hyme gyf kend he hade a bischope quhare he duelling made. sad he: “?ey.” &amp; scho sad þane: “for suth, he is a haly mane. bruthyre, to hyme þare-for ?e say þat he til god for me wil pray.” son went he til þe ton ewyne; &amp; þe thryd day he come agane as he befor did, to þe sel, quhare frere pelagius can duel, &amp; knokit þat þe dure. but þare wes nan in it wald ansuere. for-þi [to] þe wyndow he socht, &amp; gat It vpe as he best mocht, &amp; saw þe f[r]ere dede lyand þare. &amp; went agane þan but mare, &amp; tald þe byschope hou þat he þe frere dede in his sel can se. þe bischope þan with his clergy Come to þe sel in grete hy, to mak exequies for þat cors, as custum was; for þai wist wele but wene þat he al tyme haly had bene. þane reuerently of god with doute þai brak þe sel &amp; had hym oute, &amp; fand þat it wes a woman, quhare-of ferly þai had þane. fore-þi [to] god gret thank þai ?alde, &amp; þis mad kide til ?ung &amp; alde, hou god vertu in womene quhile set, rycht as in mene. þe body syne in erde þai lade, &amp; deput seruice fore It sade eftir þe oyse of haly kirke, þat sa to do sal nocht Irke. &amp; þe obyt be-tyd of hyre þe aucht day of octobre twa hundre ?eris fou[r]score &amp; tene fra criste come ymang men. as medyatrice hyr wil I sende to god, þat mad sic ende eftyr sa wikit begynnynge, þat we ma here mak sic endynge, &amp; of þis lyfe þat we twyne but det, schame, &amp; dedly syne. XXXV.—THADEE. Of haly faderis in þe lyfe ane wthyre tale I fand ryfe, of thadee, þat licht women wes &amp; richt brukil of hyre flesche. fore scho wes of sic bewte þat It ma nocht comprisit be. for mony sald al þat þai hade, &amp; clerly þame begaris made; sa ?arnyt þai hyr wil to wyne, for hyr bewte, with hyre to syne; &amp; scho wes ay redy to take quha wald þe firste payment mak. &amp; one hyr þai ware sa thra þat oft-tyme þai cane vthir sla; fore-þi of hyre house þe entre wald of[t] of blud be-ronnyn be. þar-for, mysoysit beute dois Il ofte, men ma se. ane vthyre thing als is sene, þat gud accorde seldine has ben betwene farnes &amp; chastyte, in quhat persone þat þai be. [q]uhene pannicius, þe alde abbot, herd sic talis talde, of hyr, in hart, he had pyte, &amp; thocht he wald pase hyre to se; &amp; þarefor gert he get hyme þane þe habyt of a lawyt mane, &amp; fen?it hyme semand to be ful of Ioy &amp; Iolyte, &amp; with a pound of gold one went, in egipe quhare scho þan lente, &amp; speryt richt son til hyre in, &amp; tretyt with hyre fore to syne, &amp; let hyre wit he gold hade. &amp; scho þe fare mare of hym made, &amp; scho þe gold sone has tane, &amp; in a chawmir with hyme gane. þare a bed wes wynely dicht, couerit of clathis ful bricht, &amp; sad hyme: “?ondir þu sal ly, &amp; I sal cum to þe in grete hy, &amp; thole þe wyrk al þi wil.” þane he eschamyt sad hir til: “gyf þu wil I dele with þe, led me quhare It is maste priue!” þane til a chawmir scho hym lede mare priue, with a costlyk bede. &amp; he, to syne þat nocht liste, sad til hyre as he dide firste. þane til a chawmir mare priwe scho leide hyme. &amp; þan sad he, þat he dout had to be sene, bot gyf he Innermare had bene. þane til a chawmir stithly made, þe maste priue þat scho hade, quare-in al hyre tresoure wes for priuete &amp; sekyrnes, scho led hyme &amp; sad: “here þu may but dout of ony man þe play, bot gyf þu dredis god of mycht, þat al thing has in til his sycht, fra quham ma na priwete thru slicht na mycht conseilite be.” þan sad he: “douchtir, &amp; wat þu þis is suth þu sais me now, þat god ma se althinge þat is wrocht?” &amp; scho sad: “?a, I-wyse, I treu þat god is, &amp; his ryke Is stedfaste lestand ay in lyke, &amp; als, þat sinful in til hel tholand torment sal ay duel, &amp; als, þi god sal gyf gret mede to þame þat hyme here of has drede.” þane sad he: “gyf þu kennis þus, quhy has þu done sa gret myse &amp; has sa mony saulis tynte, &amp; ?et of syne wil nocht stynte? fore quhais [saulis] þu mon reknynge ?eld, [as] strate as for þine, &amp; be condampnyt als wele for þame as for þi awne tynsele.” &amp; quhen scho [had] herd þis tale he recordyt til hyre al hale, with sare hart scho breste one grete, &amp; flatlyngis fel done til his fete, &amp; prayt hyme fore godis sake hyr for hyre syne to pennance take, sayande: “I trew, thru pennance, gret god sal spare to tak vengeance; for-þi, fadir, þu pray fore me þat I to pennance worthy be! &amp; þare-to, fadir, I þe pray grant me thre ouris of þis day, &amp; fra þine I sal redy be to gange quhare-sa þu bydis me.” &amp; he but mare tyd hyre bowne, &amp; tald hyre quhare scho suld cum son. &amp; scho rycht foroutyne bade assemlyt þat scho wonnyne hade with þe price of hyre lustful flesch, reseruand na-thing, mare na les, &amp; in þe myddis of þe cyte brocht furth hale, quhare men mycht se, quhare-in scho had sa gret desyre, &amp; brynt it al in til a fyre, þare-one behaldand mony man, þat þar-of hed ferly þane. &amp; with hye voice cryit scho: “?e þat has synnyt with me, lo, behald &amp; se hou I sal bryne þe price of ?oure stinkand syne!” þe quhilk price forout wene Wes foure hundre pownd of gold clen. &amp; as al þis wes brynte, scho passit furth but ony stynt one-to þat place but abade, quhare þe abbot bydine hade, &amp; hyr [he] met þare but delay, &amp; gert hyre cum till ane abbay, quhare haly nunis can duel, &amp; closit hyr þare in til a sel, sa narow þat with vnhese mycht scho hyre turne þat ony ese, &amp; closit þe dure sekyrly, &amp; selyt it with led in hy, &amp; lefit a hole quhare men mocht reke hyre mete, as þame thocht, coniurand þaim al of þe stede, þat þai suld gyf hyre ocht but bred, &amp; set at It lytil ware, &amp; lytil vattir fare and clere. &amp; as þe abbot held away, scho callyt [hym] &amp; cane hym say: “fadir, tel me quhare I sal be esit oþir grete ore smal?” sad he: “bot quhare þu Is, &amp; in na nothyre place I-wyse; for þu is nocht worth til hafe vthyr place, sa god me safe.” ?et cane scho til hyme say: “fadere, tel me hou I sal pray god my syne to forgyfe me?” sic wordis þane til hyre sad he: “þu art nocht worthy for to newine þe name of þe god of hewyne, na ?et þi lyppis suld nocht be opnyt to pray þe trinite, na þi handis sal nocht lyfte wpwart to god fore þine ofthrifte; for þame of[t] fylyt has þu of It þu suld schame of now. &amp; þi lyppis, gyf þu cane se, are fylyt of iniquite. bot one þi kneis sittand ay to þe est þir wordis þu say: “þu þat of nocht has fourmyt me, of me haf reutht, fore þi pyte!” [a]nde has scho had bene þare þe space of thre ?eris &amp; mare, pannicyus þe haly man Compacience had of hyre þane; &amp; to trawele wes nocht suere til sancte antone, for til spere gyf god of his mercy þane for-gyfine had to þat woman þe trespas that scho had done, &amp; tald It til hyme al þan sone. sancte antone þane gert hym cal for þat his disciplis al, &amp; commawndit þaim to wak þat nycht, &amp; pray to god at al þare mycht, þe [thing] to þame fore til declere, þat pannacius had in were; þat wes: gyf god had forgyffine to thadee hyr fellone syne. þat nycht þai wouke besyly, &amp; prayt god ful increly, to lat þaim wit quhare-for þai schupe þaim sa besyly to pray. þane ane, paulus to name, þat a man wes of ful gud fame, &amp; als antonyus printeise, þe worthyaste &amp; þe maste wice, til hewine dressit hart and sycht; &amp; saw þare-in a bed be-dicht, sa costlyk &amp; of sic beute þat he had wondir it for to se. &amp; th[r]e madynnis he saw dicht, kepand þat bede vondir brycht, sa ferly fare that al devyse, þat manis wit mycht neuir comprise þat mikil beute fore to say. &amp; I sal tel [?u] quhat ware þai: ane wes þe drede, þat al &amp; sume suld hafe, of payne þat is to cum, þat drew hyre fra hyre mykil Il. þe toþir madyne wes þar-til, þe schame of syne scho had done, þat purchesit hyr pardone alson. &amp; þe thryd cystir þane wes, þe parfite luf of suthfastnes, þat brocht þis thadee ful ewyn one-to þe mykil blis of hewyn. þane paulyne askit þai madynis brycht gyf þat bede and þat grace wes dycht for his maister, antoyne þe ald. &amp; a voice ansuere ?ald of god: “antoyne aw it nocht, bot for thadee It is wrocht.” one þe morne paulyn þis tald til his maister, antoyne þe ald, &amp; to pannicius he wane &amp; tald hyme al þis tale þan. &amp; he but mare glad &amp; blyth held on hame and rycht suyth, &amp; sped hyme son to þe sel, quhare þat thadee þan can duel, &amp; brak þe dure, &amp; sad: “cum oute, for þu of payne sal haf na dout, for god hale has forgyfine þe þi synnis and iniquite.” ?et prayt scho þat scho mycht byd &amp; mare pennance do; bot he wald nocht thole It be sua, bot with blith hart hir out can ta. þane sad scho befor þame al: “In to witnes god I cal, þat, sene I come in þis place here, al my synnis ful and sere, I band as it a byrne had ben, &amp; layd it ay before myn ene, &amp; gret for þame Ithandly, &amp; thocht one þame ful increly, considerande ay hou I had bene lang tyme sinful and vnclene, &amp; hou mony þat I tynte thru my ful syne, ore I stynt.” þe abbot þane til hyre can say: “douchtir, trew þis wele þu ma, þat for [þe] pennance is It nocht þat þu with sa gud wil has wrocht þat god has forgyffine þi syne, bot fore þe doute [þat] þu was in, haffand ay drede hou þu mycht apere before his awful sycht.” þane tuk scho lef, &amp; passit away. &amp; eftir þat þe fyftene day to god of hewine scho ?ald þe gaste, þat it resawit in til haste, &amp; brocht hyre to þat bede sa brycht, þat, I tald ?ow, fore hir wes dycht, quhare scho but end sal be in gret Ioy and angel gle; &amp; þare scho helpe ws to wine but det, schame, &amp; dedly syne. XXXVI.—IOH[A]N[E]S BAPTISTA. In lofe of patriarkis al, and of þame þat we prophetis cal, spedful ware to say sum thinge of sancte Iohne in þe lofynge. þe quhilk, we rede, had names ma. &amp; ane of þame wes propheta, fore he wes þe maste treu prophete, þat of Ihesu spak; &amp; ?ete of þe spouse callit þe lemmane, for gret luf god gef hym þane. &amp; candel wes he callit rycht, for he brocht synful to þe sicht. angele als callit wes he, fore kepyng of verginite. and voice als callit he wes, of his spek for gret meknes; &amp; elyas wes callit [þar]-til. til criste had he sa hartly wil, als þai callit hyme baptyste, for criste of hyme howine be liste. &amp; he wes callit for-criare of criste, &amp; als forgannare. þe byrth of sancte Iohn, gabriel, &amp; name, to ?acharie, cane tel. &amp; it is red of dauid kynge, ?arnande til eke godis lofing four &amp; twenty prestis made, to serue god in to sic hade; &amp; ane of þame sine gert he cal þe hye prince of þa prestis al. &amp; of þis nowmir sexten were of þe kyne of elea?are, &amp; als of ytamaris kyne war ordenit aucht þat order in. &amp; ane of þaim, as cut wald fal, his owk a-bout suld serue al. til abias þe aucht owke commonly fel, as sais the buke, of quhais kyne ?acharias &amp; eli?abeth, his wyf, was. and bath ware barane for elde, na had na barne þare thing to weld. ?et ware þai gud and rychtwise, plesand to god in al wyse. &amp; tyd þis ?achary, as ane of þe prestis, wes in þe tempil gan, by hym ane, til incense þe altere. til hyme can gabriel apere, þe puple bydande ?et þer-oute. &amp; ?achary of hyme had dout; bot he bad hyme haf na dred of hyme, bot tak gud heide, for he wes send to tel hym but were þat god wele herd [had] his prayere, &amp; sad hyme, a son get suld he, þat to name Iohn callit suld be, &amp; mony men suld mak myrth &amp; Ioy þe tyme of his byrth; “before god gret man sal he be, &amp;, of modir wame ore cum he, þe haly gaste sal be hym in, þat sal kene hym to distroy syn; &amp; mony sonnis of israel þat lang tym in god[is] seruice nocht can duel, to god, þar lord, turne sal he, &amp; sagat thru hyme sawit be; wyne &amp; cesare he ne sal drinke, bot before god he sal wele suynke in spryt &amp; vertu of hely.” as sum glos sais, lo, þe cause quhy: “for he sal duel in wildirnes as hely did til he here was; &amp; lytil sal he reke of mete as did hely, þocht he mycht gete; &amp; he sal cled be mar roydly, &amp; arskare als þane wes hely; &amp; als hely wes for-rynnere of Iuge þat awful sal apere, sa þis Iohne sal for-rynnare be of hyme þat sal ws sauf on tre; in skaldand word luf god sal þay, belyk, for þare word sal be ay of suthfaste teching fore desyre to þe folk as a brund of fyre.” &amp; quhen ?achary al hale had herd þe angel tel þis tale, considerand þat he &amp; his wyfe barand ware bath fore lynth of lyfe, mystroit þus, &amp; þare-fore he askit takine hou þis mocht be. quod he: “fore þu trewis nocht to þis bodword I þe brocht, þu sal be dume til þat þu se þi barne. þis takine I gyf þe.” syne, quhen furth come ?achary to þe puple, þai wiste in hy a visione he sene hade, be þe beknynge he þaim made. &amp; he duelt dum til tym wes gane of his office, &amp; syne went hame. &amp; his wyf consawit þan sone, &amp; wist scho wes with barne but hone. bot scho conseilit neuir-þe-les fywe moneth þat scho with barne wes, haffand scham þat men suld meyne scho sa auld with barne suld bene. nocht-þane blyth scho bad at hame, fore [scho] as barane suld haf na blame, sen of spousal þe reward is barnis for til haf, I-wis. þe sext moneth next in hy, to spek with hyre come oure lady of Iuda, of a ton þare nere, to mend hyre &amp; hyre chere. &amp; mary, þat had þane hir in consawit of þe haly gaste but syne, haliste hir quesing teyndirly. &amp; be þar tyd a gret ferly; fore, quhen mary hire haluste hade, þe barne in hyre wame but bade agane kind mad Ioy in haste, as fillit of þe haly gaste, þo kynd gef hyme nocht to speke, na hand til his lord to reke, as ?arnande til hailis hyme, þat come til do away al syne. þar-of eli?abeth had ferly, &amp; sad þire wordis son in hy: “ferly thing is þat I se my lordis modir cum to me; for, sene þi word thrillit myn ere, þe barne þat in my wame I bere, has mykil myrth, as I fele now, Cusinge; þare-for blissit be þu þat treutht gef to þe angele tale, for þat in þe sal done be hale.” “Magnificat” þan mary made in lowing of god but abad, &amp; bad thre moneth in þat place, till hir cusing deliuer was, &amp; mad hir seruice mony gate, as medwyfe in-to sic [a] state, &amp; wes þe firste þat in hand tuke þat blissit barne, as sais þe buke. for-þi suld men hym gretly price, &amp; lowe hym in mony wyse; for, as criste sais, þe maste wes he þat euir wyf bare of dignite. þar-fore to worschipe is nocht Irke þe day of his byrth haly kirke, þat euir ?et wes grantit to man, sen þat haly kirk begane; fore anerly of criste þe byrth &amp; of sancte Iohne of mykil myrth, al haly kirk has honourit ay, &amp; sal do til domysday. fore wyf, þat barane wes, Iohn bare, &amp; a virgine, to couyre oure care, consawit criste in hyre clen flesch, scho vnuemmyt neuir-þe-les. for of consawing in mary þe oyse wes schewit ferlely; for It is ferly gret to se but man barne consauit be. eli?abeth, þo scho wes þane baren, bare Iohn thru werk of man; bot mary consauit but mare, treuand þe angel, &amp; criste bare. eli?abeth, of quham spek I, consauit mane al anerly; bot mary myld bath god &amp; man consawit, þat ws fra wa wane. ?ete þis Iohne ful mykil Is, in quhais lofing crist sad þis: “ymang birthis þat weman bare þane Iohne baptiste vas nane mare; for he al vthyre in þat precedis, &amp; ewine is to þame in gud dedis; for he oure-gais prophetis al &amp; patriarkis þat we cal.” þane sum man ma sa percase; fore Iohne of weman best barne wes, þat Iohn þan criste is worthiare, as be þis wordis can apere. Nay: sen Iohne is anerly borne of woman thru get kindly, bot criste of maydine is þe birth, þat agayne kynd bare hym with myrth. ?et mad is comparisone to cristis generacione, for he of manis kynd tuk flesche, beand god ?ete, as he was. &amp; þis Iohne be-fore criste wes sende, for to mak men þare synnis mende. &amp; god gef hyme sic grace but wen, þat sum men wende he criste had ben, bot mekand hyme-self he can say: “we al þat borne are to þis day;” þat is to say, we euirilkane, “part of his fullines has tane;” þat is to say, prophetis al, &amp; patriarkis þat we cal, &amp; apostulis, &amp; al þe lafe, þat he send mankind to safe, othyre befor þat he tuk flesch or sene þat he borne wes, of his gret fullynes has tane; for of þame-self grace þai had nan. we ar weschele, bot wele is he, þat fillis all of his plente. for-þi, dere bruthir, gyf þat we wil kene of hyme þe priuete, treu, Iohne wes man anerly, &amp; crist god &amp; man wes, suthfastly. &amp; man wes lawit &amp; mad meke, þat criste to hye hewine suld seke, as þis Iohne in his prophecy sad of criste before opynly: “it worthis hym to grew til hicht &amp; me to lawnes [to] be dicht.” &amp; be-cause þat criste suld heit be, þat tyme of þe ?ere borne wes he, quhene þat þe dais takis linthynge; &amp; Iohne, quhen þai tak wanynge. gret priuete is at þe birth of sancte Iohne we hald in myrth, as we cristis natiuite makis in Ioy &amp; gastly gle; fore Iohnis birth, quha wil se, betaknis oure humylite, &amp; cristis, &amp; we sa richt, be-taknis we sal cum to licht, &amp; in-to man lessit are we, to god [þat] we ma grewande be. In oure-selfe we suld be meke, þat we þe hicht of god mycht seke. &amp; al sic priuete I-wise in criste &amp; Iohnne fulfillit is. fore in takine of oure meknes, sancte Iohnis heid of strikine wes, &amp; criste hye hangit one þe tre, for mankind suld heit be. als John þe propereste profit was of al þat aperit in manis flesch, &amp; of cristis birth maste clere prechit to men at þat tym were, &amp; confermyt sawis al, þat vthire sad [had] gret &amp; smal; as schewyng hyme be spek of mouth &amp; be his fyngire mad hym cuth, as quhen he sad þe puple to: “godis awne lam cumis here, lo, þat of þis warld dois awai syn, quhare-of na smyt is hyme In.” here-fore wes Iohnne but wene þe beste profit þat euir had bene; for he had grace criste to se, command of hym til howine be. &amp; þis Iohnne, we spek of here, þe first man [wes] but ony were þis sacrament þat can begyne in-to remissione of al syne. bot his baptysme put nocht away þe syne þat men dois þis day, bot endusing makis men to pennance for þare syne to do; for in his preching he can say: “dois worthy froite of pennance ay, for I tell ?ou but ony were, þat hewynnis kinrike cumis nere.” &amp; þat he prechit, he cane do, þat men mare treuth gef hym to; fore ore he taucht baptysme to man in hyme-selfe pennance he began, &amp; manis conuersacione he fled, &amp; mad habitacione in wildirnes, &amp; strat lyf leide. for in-to arsk hare he wes clede, with a belte of reucht skine made, &amp; wyld hony wes his lyflede, &amp; a thinge callit locusta, þat thinge fore fud he can ta. for quhen criste fra galilee come to sancte Iohne howine to be in-to þe rywere of Iordane, þat of twa wellis nam had tane; þe tane “Iore,” þe toþir “dane” men callis þame, as þai did þan; &amp; quhen sancte Iohne saw he com nere, he sad with hye woice &amp; with clere: “lo! godis lame cum here to-day, þat syne of þis warld dois away;” &amp; with fyngir beknyng mad he, to gere men kene hyme &amp; se, &amp; sad to criste: “here cumis þu for to be baptiste thru me now, &amp; I of þe suld be baptyste.” ful mekly til hyme þan sad criste: “thole me now! for It is my wil al rychtwyse[nes] þus til fulfil.” sancte Iohne hyme baptist þan but hone, sene he wald haf it done. &amp; nere-hand al þat duelland ware in-to þat land, baptyste ware þare. &amp; quhen criste of wattir wane, to pray deuotly he begane. bot sic prayere he nocht made for hyme-selfe þat syne nan hade, bot suthly it wes fore þe sake of al þame þat baptysme suld take, þat þa mycht resaf clenly þe haly gaste &amp; worthely. þar-with hopnyt þe he hewine abeofe, quhare criste wes ewine, &amp; sa gret clernes þare wes sene þat nane mycht one It gowe with ene. &amp; þe haly gaste bodely in fourme of dow come sudenly, &amp; one his heide quhile sat stil, &amp; out of hewine spek hyme til his faderis voice, þat al mycht here: “þis is my luffit sone &amp; dere, In quhame it wele compless me, here hyme for-þi, for sik is he.” &amp; trewis þat it wes nocht in waste þat, seand al, þe haly gaste lichtyt on hym þare, bot fore we be þat certyfit suld be, þat quha hofine is, leste and maste, resawis þan þe haly gaste vnsichtfully, to kepe hym ay of godis lacht in-to þe way. herod gert Iohnne in presone caste, be-cause he arguit hym sa faste of herodyades, þat swa his hawne bruthir he had tan fra, &amp; til his wyf wedit but skil, agane law &amp; godis wil. &amp; Iohne, beand in presone, of cristis warkis herd renone. of his disciplis þan send twa, to criste, þis demand to ma: “gyf þu be he þat cumyne is or þare be ony, tel me þis!” bot sancte Iohnne na dout had, suppos he sic demand mad; for he had sad before of hyme, “lo, godis lame þat clengis syne.” bot, fore sum disciplis drede of þaim sancte Iohne with hym lede, as sais þe glose: “he bad þaim ga to cryste &amp; sic demand hym ma, as quha sa, quheþir þu sal me tel be þiself ore oþir dispoiel, ore quheþir, as þou has send me for-seware of þi come to be, quheþir þat [I] richt sa til hel before þi cumyne sal ga tel.” &amp; quhen crist þe messag herde, to þe messangeris he ansuert, to gere þame of al dout quyt be, þat þare wes nane to cum bot he, sayand: “tel[lis] Iohne but were, dum men ma spek &amp; def ma here &amp; blynd ma se &amp; halt ma ga &amp; missale are clene mad alsa &amp; men quyknyt þat ware dede”— sic merwalis gveriste mast in þat stede, &amp; [kyd] þat he wes cummyne þane in a persone bath god &amp; mane. &amp; quhen þai passit ware þare way, with sic taknyng as herd þai, &amp; clenly ware put out of dout of þat thing þai cum a-bout, He recommendit Iohnne til al, þat þare gaderit ware, gret &amp; smal, sa þat þai suld nocht wene þat he suld hafe inwy þat is bounte: “ymang þe sonnis, I ?ou say, of women þat rase to þis day mare nane þane Iohnn þe baptiste.” for of a uergine borne wes criste; þar-fore to trou is behowe lyke, þat sancte Iohnne wes nocht [hyme] lyke. þane Iohnne criste commendit gretly of uertuise fare &amp; syndryly, as men ma in his story se, bot namely in-to thingis thre. firste, in til his birth, þat wes haly. &amp; þare-to gud witnes beris myraclis sewyn quhi þat he before othire suld haly be. firste, for þe angel gabriel sone his birth opynly can tel; þe todir, fore þe angele bande his fadir tonge mystreuande; þe thride, fore þai barane gat hyme &amp; bare, and ware ful fane; þe ferde, fore þe haly gaste, þat nocht wirkis into waste, halouyt hym &amp; fillit beforne þat he of modir wes þan borne; þe fyfte, be-cause þat he in his modir wame mad gle, quhen eli?abeth mary mylde hailiste, þat wes with chylde; þe sext, fore his modir in hy of mary þane mad prophecy, as in ewangele [we] ma se; þe sewinte enchesone als ma be þat til his fadir, þat had lorne, he gat þe spek as he wes borne. þe tothyre cause quhy ?ung &amp; ald suld hyme commend &amp; haly hald; fore of ferlyful lyf wes he; &amp; namely in-to thingis thre. and first, in gret meknes, quhene of sic renon he wes, quhen men wend criste he had ben, for his uertuise þat þai had sen, þat he wes criste he nyt planly, na ?ete na profet, na hely. &amp; þis aganis þaim makis strife, þat awantis þaim-selfe of uertuise lif. þe todir, in abstinence, nocht ane of met &amp; drink þat he had tan, na of clething, bot als of play &amp; wantones, þat he fled ay, &amp; of menis conuersacione; for he mad habitacione in wyldirnes, &amp; duelt þer-in; for he one na kine wai wald syn. of tholmudnes als sic wes he þat [he] with-stud in na degre agane þame þat in ony thing til hyme mysded, ald ore ?inge; as quhen þe pharaseus hym sad dispituisly &amp; mad vpbrad, sayand, þe self dewil þat he had in hyme. &amp; he ansuere nan mad na agayne errode, na fence wald ma, þat fore a hoppare can hym sla. þe thred part of þe thingis thre quhare-in ferlyful wes he, wes in til his opyne teching. &amp; þat wes in thre-fald thing: þe firste wes, in prophecy, as he of criste sa opynly mad schewand with his hand, sayand “lo ?ondir godis lame”; þe todir, in preching, fore þat he flechit na man in ony degre, as quhen he arguit opynly kink herrod of his adultery; þe thred wes, fore he gef til al heilful consel, gret &amp; small, eftyr þare stat in al degre, hou to god þai suld euir be. &amp; fore he oysit þire thre here, men callit hyme ferliful but were. &amp; to þire ansueris wthir thre, quhare-throu ferlyful wes he, in Ioy, quhare he þe thrinfald crone sal euir bruk fore his wardone: þe firste is of virginite, þat ay vnuemmyt kepit he; þe toþir crone þat to prechoure sal gyffine be fore gret honoure; þe thryd is crone þat sal be giffine to marteris at here has wele striwine; &amp; seldine in-to wryt fynd we þere thre til a man giffine be. þare-fore þare [is] na man may lofinge Inuch of sancte Iohnne say, quham criste hyme-self lofit had, &amp; to be lofit sa worthy made. [N]ow sall we say in þis stede quhare-fore he wes put to dede, nocht of resone, bot of wil a wyfis ?arnyng til fulfil, to gere hyme dee þat cuth nocht blyne, for he wald scho lefit hir syne. þat wes fel herodyades, thru quham in presone he put wes. ?et herrod, þat gert þat do, wald syndry tymis cum hym to, &amp; tholmodly gif hyme heryng, &amp; vmquhile do his byddyng. þar-for þat wikit wif wes wa, quhen scho herd he did sa. fore-þi scho mad colusione to bryng Iohne to confusione, hafand dout ay þat he fra herrode suld gere hyre put be. for-þi scho gluterit hyme rycht ofte With wysing fare &amp; wordis softe, til fraudfully scho gert þe kinge, as for þe tyme of his beryng, assemble hale his barne, þat landis held of hyme in fee, &amp; mad gret mangery þaim to, as afferit kyng to do. &amp; quhene þai best chere cuth ma, þe wikit wife gert hir dochtir ga aparalit in al thing in [h]al, &amp; spring &amp; loupe befor þaim al. &amp; þat did scho [sa] men?olly, þat it to se wes ferly. &amp; sa gret Ioy had þe kyng, þat scho sic myrth mad &amp; dansinge, þat sleily he sad hir til: “douchtir, aske me quhat þu wil, &amp; my treutht I gyf to þe but bad it sal þe giffine be, þo it be half of my kinryke.” &amp; scho, þat tacht wes thru gret swik, til herrod mad ansuere sone one þis manere, &amp; sad but hone: “gyf me Iohn þe baptist hed in desch!” and quhen herrod had herd þis, he worth sary for to be, for þe gret aith þat mad had he, &amp; fore þe cause of þaim with-al, þat set at met in-to þe hal. nocht-þane he gert a basare ga &amp; strik s. Iohnis hed hym fra, &amp; to þe maydine gef it son in til a desch, til fil hir bone. &amp; scho it til hire modir gefe, þat gretare tresoure bad nan hafe. þane his disciplis com in hy, &amp; tuk with þame þe ded body, &amp; enterit [it] in gret wa; &amp; syne ilkane his get can ga. þis herrod king, þat I ?ou newine, mysdid here in maneris sewine: first, in adultery, þat he did with his bruthir wif, wele kyd; &amp; syne in ane wt[h]ir thing, quhen he wald thole na chast[y]ing; þe thrid, for þe pryd he had of his birth at sic fest he mad; þe ferd, for he did sa gret Il a lassis ?arnyng til fulfil; þe fyft, ful Il did he, suerand agane cheryte; þe sext, quhen he cowertly to sauf his aith did felny; þe sewint, wes mast to myn entent, þat he gert sla þat Innocent. as þe cornicle of euseby, &amp; of þe kirk als þe story sais, þat hedit wes sancte Iohnn in þe castel of [m]acherone, be?ond Iordane in araby. bot his disciplis his body besyly gert enterit be of sebasty in þe cyte; &amp; in Ierusaleme his hewide wes grafine, &amp; lang tym þer lefid. &amp; sara?enis syne vpe can ta, quhen Iulyane apostata regnit, his banis, for inwy þat [ferlis] kid were þan opynely, &amp; done at his grawe to sare &amp; seke, þat opinly com hym to sek, &amp; scalit þame in placis sere, for þai na relikis wald þer were. &amp; eftyr of tyme þe processe, þai blissit banis nocht-þe-les, þai gadderit for þe mast part al, &amp; brynt [þaim] in-to powdre smal, &amp; skalit þaim in-[to] þe wynd, þat na man part þar-of suld fynd. nocht-þane in þat swithware fra Ierusalem of case come þare twa monkis, &amp; stal priwely of þai banis a gret party; ymang wthire þai haf tane of þat fyngire a litil bane, to godis son þat strekit he, quhen he come baptist to be; þe quhilk sancte tecle with hir tuke, &amp; bar away, as sais þe buke, &amp; stedit it honorably in þe kirk of marytany. &amp; þe self monkis al þe lafe of þe banis but bad can hafe to philpe, of Ierusaleme, þat þe nynd bischope wes þan. &amp; he is dekine, þat wes ?ape, with þame send to þe bischope of alysandir. &amp; he alsone gert mak a costlyk kirk on one, &amp; fertrit [þame] with ful gret cure, of þis [s. Iohne] in þe honoure. syne eftir in deuocione came twa monkis of þe ton to Ierusalem, for to pray to syndry sanctis þat þare lay. to quham in-to visione sancte Iohne mad reuelacione of þat sted, quhare his hevid lay. &amp; þai slely stal it away, &amp; brocht it in þe reume of france, &amp; eftirwart syne perchance bot quhou þat wes, I tel nocht here, bot þai þat likis ma wele spere In lofing of sancte Iohnn sais þus þe gret doctore crissostomus: “sancte Iohnne þe scole of uertuise wes, &amp; of clene lif þe maistres, of halynes þe fourme clene, &amp; reule of rychtwisnes but wen, meroure of uerginite, of clenes, &amp; of chastite, þe way of pennance, &amp; of syn kennand þe pardone for to wyn, of verray treutht [þe] discipline, &amp; of al vicis þe rwyne; For Iohnne wes mare þan man, but were, &amp; til angelis he mycht be pere. he wes þe nerreste get to law, &amp; firste gert men þe ewangel knau. of appostolis þe voice wes he, &amp; of prophetis þe priuete, &amp; of þis erde he wes lycht, &amp; forrynnar of Iuge of mycht. medyature als wes he betwene ws &amp; þe trinite. ?et he, þat of sic uertu wes, wes gefine til a lurdan las.” &amp; sais sancte Ambrose, Iohnne for fywe cause had lose: first, for his syre &amp; his dame ware of gret kine &amp; of gud fame; &amp; of mony merakilis sere, þat thru hym ware wrocht hyne &amp; here; &amp; als fore theuys fare &amp; gud; &amp; for gyf[t] als, quha vndirstud; &amp; last thru predicacione, quhare-of he had mast renone. &amp; þe lofing of his getteris in-to fyfe thing wele aperis: fore lowing in-to kine wel scheuis, þat is enhornit with gud thewis, &amp; gud thewis in equite, &amp; office in presthed suld be, &amp; ded in byding al suld be, &amp; Iugment in equite, quhare-in his getteris al ware. &amp; quha wald, mycht rakine mare of merwalis gret þane men ma tel, &amp; syndry þat of Iohnne befel. for gabriel mad playne schawinge til his faddir of his getting, &amp; tald his name, &amp; [þar]-to eke þe tynsale of his fadir speke. of fairere thewis þan wes he, na halyare mycht na man be. of his halynes als sais vs þe doctore crisostomus, þat Iohnis conversacione wes suthfastly of sic renone, þat Ilke manis lyf but were culpable it gert apere. of Iohnne be tane for sere thing alsa of gyft ma lowyng; for he in wame wes mad haly, &amp; had þe gyfte of prophecy; for, þo in modir wame wes he, ?et kneu he god &amp; mad gle, &amp; gaf sprit of prophecy til his modir ferlifully. &amp; nocht les wes þe lowing, þat he seruit for his preching; quhare-of foure thingis þe angele til his faddir cane pertly tele, sayand, he suld conuert fele of þe sonis of israel, &amp; þat he suld befor god pas in þe uertu of helyas, &amp; tald hyme wthir thingis eke, þat men ma in þe ewangel seke. &amp; þai ma not here quha liste, þat sancte Iohnne þe ewangeliste deit as þat day we mak sic Ioy for þe baptiste sake; nocht-þane þe kirk halowis hewyn þe fest of his birth in til hewine of cristis byrth þe thyrd day, for sa þe feste of baptiste may as þis tyme honourit be, as gabriel had hycht with gle. þat wes nocht, for þe ewangeliste gef sic sted to þe baptiste as to þe mare. for-þi befel a merwale þat I here wil tel. twa doctouris of theology, of quham þe tane rycht increly a-beoufe al vthire lufit þe baptist, &amp; þe tothire þe ewangeliste; &amp; þar-of disputacione þai held lang but conclusione. for-þi þai set a certane day, to conclud best til assay quhilk of þai Iohnis mare suld be honourit in al degre. &amp; þe nycht befor, as þai slepand in þare bedis lay, of þere Iohnis athire aperit til his ansuere, &amp; syne sperit quhy þai strafe quha of þam twa were worthiest honour to ta; “for in hewine frendis ar we, &amp; striwis nocht for dignite; þare-for we wil ?e do sa here, þat of our mycht ?e haf na were. for we wil nocht for dignite striwe, ne quha sal gretare be. cese, þare-for, &amp; hald na strife for ws, þat are in quemful lif!” þai doctouris þane on þe morne, þe puple al beand beforne, tald þar avisione in hy Ilkane til vthire opynly, &amp; nomare for þai sanctis strafe quhilk of þam mast honour suld haf. [I] fynd wrytine þat rochary, a michty king of lumberdy, wes grawine, quhen he wes ded, of sebaste in til a stede of þis sancte Iohnne a kirk besyd, of gret cost &amp; mykil pryde, quhare eftirwart for cowaitise a man, vnhappy &amp; wnwyse, dalf vpe his graf be nichtirtale, &amp; bar away þat gud al hale. to quham sancte Iohnn apperit son, &amp; sad hyme: “for þat þu has don til hyme sa gret Iniquite to ?eme þat lypnit wes to me, in my kirk sal þou neuir entre haf, þi lif hale, þo þat my[ch]t safe.” &amp; sa fel eftir in-to ded; for þat man, quhen he had maste nede, þat kirk neuire entre mocht, &amp;, gyf he fandit, son hyme thocht þat a wicht man fast can hym ta be þe throt &amp; gert bakwart ga; &amp; þo he profit þis fele cyse, ?et entre he ne mycht onywise. &amp; þis sancte Iohnne rewengit wes of hyme þat done had sic trespas. Now of a merwale tel wil we, þat tyd be?ond þe gret se, in þe prowince of the sare, quhar-to þe cayne is tributare, quhare men makis drink of spycery— of betone þare is gret copy. &amp; sum cristine þare wonnyne mais, þat þar propire kirkis hase. thre Iorne lang is þat cunctre, quhare-in [is] smarag þe cyte. smarag is a faire ton &amp; chefe of þe regione &amp; haldis of þe caynis cusing. þare wonnis cristine &amp; sara?ine. in þat cite, als I herd tel, of sancte Iohnne a merwal fel. þe caynis bruthire cygaty, þat aucht þat lordschipe halely, with cristine wes enducyt sa, þat he baptysme can haly ta. thru fauoure of þat gud king þen a kirk biggit þe cristine men in honoure of sancte Iohnn þe baptist. &amp; it wes bigit with sic liste, þat in myddis wes a pillare, þat þe charge of þe kirk suld bere, &amp; wes na pillare bot þat ane. þe sara?anis had a stane, &amp; for þe cristine þai haitit ay; bot sa gretly þe kink dred þai, þat þai til þat durst na thing do. his son syne succedit hyme to, bot nocht in cristine fay. for-þi þai sara?anis þare chasit in hy to distren?e þe cristine men ilkane, to restore þam agane þare stane. þane profferit þai þe price &amp; mare for, gif it a-way tane ware, þe pillar of force suld fal, &amp; sa eftir þe kirk al. bot nedly wald þai hafe þe stane. quhene cristine saw remed wes nan, to sancte Iohne baptist can þai pray deuotly. &amp; quhen þe day wes cumyne to resafe þe stane, þe sara?enis semlit ilkane, treuand to se þe hale kirk fal, fra þe stane remowit ware al. bot þe pillar rase thre hand brad It fra, thru goddis grace, til awai þa ta þe stane fra þe ground away, &amp; hingis sa [on]-to þis day. men ma se wele be þis ferly þat þe baptist is ful mychty with god, þat sic a wondir dide for hyme, wele knawine &amp; kide. &amp; als sancte gregor sais ws, a man quhil, callit sanctulus, a dekine in exile tuk fra lumbardis, as sais þe buk, on condicione, gif þe dekine eschapit ony way fra hyne thru miskepyng ore subtilite, þat gud man for hym ded suld be. ?et þan, þo [þis] sanctulus had mad his condicion þus, he gert þe dekine fra hym fle, þat his lif sa sawit mycht be. &amp; þere lumbardis, þat wald haf had þe dekine &amp; slane but bad, to sanctulus come in hy, &amp; hyme askit ful angrely þe dekine þat to kepe tuk he, as connand wes, ore ellis ded be. &amp; he mekly sad þame til: “?e ma do with me quhat ?e wil; for þe dekine quham of ?e say, fra me quyt is passit away.” þane sad þai, he suld fulfil þe condic[i]on he mad hym til. þe worthi man þai band þan son, &amp; gert a basare cum but hone, þat wes stark &amp; likly als but let to strik in twa his als. &amp; he mekly knelit done, makand to god his oracione. þan þe basare hewit on hicht his hand, to strik, gif he mycht. &amp; sanctulus, þat wes hery, to sancte Iohnne baptist can cry: “[I]hon, hald his hand [þat] wald me sla!” &amp; fra he had sad sua, his harme, þat strekit [wes] on hicht to strik, he ne mocht for al his mycht bryng done, bot [it] stud strekit þare a hyldry steng as it ware. þane had þe basare mekil wa, quhen he saw hyme-self sted sa, &amp; to sancte Iohne a wou mad þare, gif he wald ger hyme of his care, þat he suld neuir stryk cristine man. &amp; sanctulus fore hyme rycht þane to sancte Iohnne prayere mad for hyme; &amp; he gat heile but bade, &amp; ?ald to god þare-of lowing &amp; to sancte Iohnne for his helpyng. In story as sygilbertus, ymang al vthire tellis ws, of a wedow, þat had ?arnyng of þis sancte Iohnne to haf sum thing, at as a relik scho mycht haf. &amp; besyly þis can scho crafe with prayere gret &amp; fastinge, with almus ded &amp; wakyng. &amp; quhen scho lang sic lyf had lede, &amp; þare-in [had] nathing spede, scho wes anoyt in gret manere, þat god wald nocht hire prayere here. þar-for a wou to god scho mad, in traste hope scho in hyme hade, þat þare suld nothir met na drink fra þine in-[to] hire body sinke, til he had gefin hire sum thing of þat scho mad hyme askin[g]e. &amp; as scho lay sa in þe kirke at hire prayere, for fastine Irke, a-pon þe autere scho saw ly as a thoume-bane propirly, þat quhytare wes þan ony snaw; &amp; in sprit cane wele knaw, þat it of sancte Iohne wes a bane. &amp; þare-of blith scho had it tane, &amp; of sancte Iohnne in-to lowynge scho gert in haste þe bellis rynge. &amp; thre bischopis in þat sithtware war of chance assemblit þare; of quhame ilkane a part but bade þar-of with þame þocht til haf had. &amp; as þai mad þame to þe partinge, þare fel þar-of a ferly thing; for one þe clene clath, quhare it lay, þar sprang of it but delay thre droppis of blud fare &amp; gret. &amp; ilke bischope ane can gete, &amp; ware Ioyful &amp; held þare way, &amp; þe bane lyand stil levit þai. &amp; þat þe wedou gat suyth, &amp; passit hir way þare-with ful [b]lith, as vittand wele it wes a bane of þe baptiste scho had tane. &amp; it is stedit þar-in as Iowel in fyne gold and cristel. &amp; myraclis mony wrocht are þar, thru mycht of hyme þat [þat] bane bare; þe quhilk vs purchase grace, þat we ma cum til hewine as did he. for þis herrod, of quham I spak, wes nocht to lofe bot al to lake for his gret iniquite; ?et ware herodis ma þan he, þat be get cane til hym succede be Il thewis &amp; Il dede. &amp; þai ware of gret fame al thre, þo it ware nocht thru dignite, bot erare fore dedis Il, þat þai did aganis skil. þe first of þame to nam can ta of ascolonyca alsua, &amp; Ihesu in his tyme wes borne, þat sawit ws al þat ware forlorne; &amp; his son herod antipas, quham thru þe baptist slan wes; &amp; þe thred herrod had alsua til his suornome agrippa, þat slew sancte Iames for his preching, &amp; petre gert in presone thring. Ascolonica necat pueros, antipa Iohannem, Agrippa Iacobum, claudens in carcere petrum. of þe twa last spek me ne list, bot I wil say mare of þe firste. antipater of ydumy, as wrytine is in þe story, þe kingis cusing to wif he tuke of arabi, as sais þe buke, &amp; with hir gat a son, þat he in birth gert herrod callit be. &amp; þat barne to name cane ta sone eftir ascolonica. quham fortone helpit sa þat he gat hale þe kinrik of Iude of august, þat wes e[m]peroure, to hald of hyme with honoure. &amp; fra þine ware na kingis ma of Iowis kine in-[to] Iuda. &amp; þis herrod sex sonnis gat; þe eldast antipater hat, alysander syne wes his bruþir, &amp; aristotolus ane wthir, archelauce þe ferd wes, &amp; þe fyft, herot antipas, &amp; philpe, þe ?ungest but were of þir brethir we rekine here. of þir barnis herrod send twa to rome, to lere; &amp; ane of þa wes alisander, &amp; þe todyre, aristotolus, his bruthire. &amp; with a Iow he gat þir twa, þat he to wif befor can ta. &amp; quhen þir twa at rome had bene, &amp; leryt mykil gud &amp; sene, þai come agane in þar cunctre, þar faddir &amp; þare kine to se. &amp; þis alisander can so lere, þat he wes a gud mutere, &amp; held oft disputacione of þe rewme for þe successione with his fadir, because þat he sad antipater are suld be. bot ?et thocht þai brethir twa, þat þai suld bath befor hym ga. for-[þi] þare fadir þai thocht to sla. &amp; quhen he wist it wes sa, he banyst þam of þe land. &amp; þai þat tuk Il on hande, to rome went to þe emperoure, to plen?e apone þare fadir Iniure, thinkand to prowe be resone þat þai suld haf successione. in þe meyne-tyme com kingis th[r]e, þat magos sum-tyme cal we, to Ierusalem to spere quhare wes he, þat borne [wes] litil ayre king of Iowis, “for his sterne we has sene in þe est al thre.” bot here-of wil I tel nomare, fore men ma fynd it ellis quhare, in a buk I mad of þe birth of Ihesu criste, þat grant ws gyrth. &amp; herot thocht hyme Il begelt, quhen þer thre kingis fra hym duelt, &amp; thocht al barnis [for] to sla, sa þat criste mycht nocht eschape hym fra, of twa ?ere elde &amp; withine, fellonly, ore he wald blyne. &amp; [þarfor] þat Il wikit man in sum part wes punyste þan; for his son, þat to fostir wes ymang wthir, slane wes percace. &amp; þat wes godis richtwisnes of hyme þat mad sa fele bernles; for he gert sla in þat lande a hundir &amp; fourty thousande &amp; foure thousand þare-til, þat haly nowmir to fulfil, þat sched þare blud for cristis sak. quhat ferly þat he tuk wrak? þis sanderis syne &amp; aristotil, his sonnis, þat ware rycht noble, at hame ware cumyne, suspec had he þat þai for his iniquite suld sla hyme, gyf þai had mycht; &amp; sa to do ma fal þai hicht. &amp; his barboure tald hym til, gyf he wald haf don þer wil, he had schorne his hals in twa, to schaf þat quhen he suld ga, þar-for bath gold &amp; fe hechtand hyme in-to plente; &amp;, þat sanderis, his son, had sad þat in ald men suld nocht be lad hope of helpe na of rewarde, as in ?ung men þat are forthirwarde. &amp; as þare fadir þis can here, &amp; þar-of had consalis sere, he gert tak þame fra his presence &amp; sla þame bath, but audience. &amp; antipater ordenit he of his kinrik ayre to be. &amp; next hyme herot antypa ordenit [he] þat reume suld ta; &amp; next hym herod agrippane ordenit [he] to succed þane. þane wes antypater wa, þat his fadir sic a tal?e can ma; þar-for he thocht of Iwil rede his fadir for to do to dede; &amp; for þat cause gert poysone ma, his fadir cowartly for to sla. bot fore þar his don nathing, as þe ewangel makis witnesing, þane It sal be cuth &amp; kyde, &amp; be curse of tyme vnhyd, of antipater it fel sa, þat thocht his fadir for to sla; for it wes tald his fadir son, þat in preson gert hyme be done, &amp; eftyr gert hyme slane be, as, þat redis þis, sal se. &amp; eftir, quhen cesare herde hou herrod with his sonnis ferde, [he] sad: “I chese me erare now for to be herodis sow þan for to be his [son], for he sa demanis þaim, as kene we, þo he in sic flesch had delyte, because þat he is proselit;” þat is til vndirstand, þu treu, of a payane cumyne a Iow. syne, quhen herod had sewinty ?eris of elde al fullely, he fel in [-to a] hard seknes, þat sume dewil lyk a feuir wes, &amp; þar-to sic a sca had he, þat of his body nocht wes fre, &amp; þar-with had he hard torment, &amp; of his aynd impediment. þan come diuerse medicinaris nere, for wynninge of his stat to spere, þat in [a] bath of oyle hyme laid, for þat wes halesum, as þai sad. bot þar-of gat he ne remede, bot wes þane son nere-hand dede. þar-for his tormentouris send he one al syd in-to Iude, &amp; gert bryng hyme þe ?ungeste of þat land &amp; þe nobileste, &amp; gert þame in presone be done, &amp; til his cister sad he sone, þat had to name salome: “I wat weile þe Iowis sal be ful blith; bot þane I ma ?ete mak mony ane ful sare to grete, &amp; hafe als faire exequies as ony þat before me wes. sa treuly þu hicht me til my byding þat þu sal fulfil; þis is, quhene I ?elde þe gaste, þu sal gere sla al þai in haste, þat in presone I gert be done. sa sal Iuda haf sorow sowne. oþire in my lyfe ore in my dede, þai sal hafe sorou but remede.” þis tyrand had in custume ay eftire his mete Ilke day, to payre ane apil &amp; til eete; &amp; in hand a knyfe can gete; bot fel [host] hyme trawalit sa, þat he had wil hyme-self to sla, &amp; lukit a-bout, þat na mane ware nere by for to lete hym þane, &amp; hewit vpe þane his knyfe til hafe refte his awne lyfe. &amp; þane his sistire son in hy, þat he wiste nocht wes nere by, &amp; þe knyfe gat &amp; his arme, &amp; lettit hyme; bot þat wes harme. þane in þe hal rase sodenely, as he dede had bene, gret cry. þane antipater, quhare he sete, in presone, sone herd þat; &amp;, wenand his fadir ded ware, Cryit one þe gyalare, &amp; hicht til hyme go[l]d &amp; fe, Wald he hyme louse &amp; mak hym fre. &amp; quhene his fadir herd had þat his sone sic Ioy þane mad, he gert his tormentouris furth ga, &amp; but mare he gert hym ga sla, &amp; archelaum his ayre made; &amp; dais fyfe atoure þat, bade &amp; tholit þane þe double deide of lif &amp; saule, but remede. &amp; þane his cistire salome al his pressoneris mad fre, þat he sa fayne wald [slane] haf bene, to do þe Iowis payne &amp; tene. Remegius ?et, [þat] þis tale tellis in his originale, mad of þe ewangel of mathy, sais þat herod vnhappy, with a knyf, hyme-self bare ane apil eftere met to payre, sleu hyme-self; &amp; salome, as befor bydine had he, gert al þe Iowis sla but hone, þat he in presone gert be done, for til supple þe wikitnes, þat in hire bruthir alway wes, to gere men wit þat he wes wike in al degre [bath] dede &amp; quyke; fore in hyme wes na mending, bot [he] til hel ?ed but endynge, quhare he sal de &amp; neuir be dede, for-out ransone &amp; remede. ?et of sancte Iohnne in honoryng I ma eke to a ferly thing, þat fallis wyd-quhare I[l]ke ?ere, in syndry landis fere &amp; nere, in fellone vengeance of þe deide, þat he tholit thru wifis rede; for he[rod] as ful cane consent for hir to sla þat innocent. al þai þat come of þat kine, in quhat place þai ware in, ay syne one sancte Ihonis day of þat kine brane wod ga þai; &amp; þai þat wil þare wit recouere, þai mone, of sancte Iohne in honoure, Cume til his kirk to wariste be, þat sa is sted, scho ore he. for-quhy þai þat are hyme lewine, bryngis þame of sancte Iohnn þe ewine, in tyme of ewinsang; &amp; þare þai wak þat nicht for sancte Ihonis sak, &amp; al þe morne to þe sammyne tyde stil in þat kirk þai mone byde, &amp; bundine, gife it be nede, of þare heile gif þai wil spede. &amp; þis merwale wrocht is ay i[l]ke ?erys one sancte Ihonis day, for to gere men haf in thocht þis ferly, god fore hyme wrocht, &amp; in mynd of þe wikitnes, þat cowartly til hyme done wes, &amp; þat men [suld] wit als þat he suld be had in gret daynte. &amp; in lestand mynde of þis, at amyas a gret parte is of his hewide in þat lyknes þat it had, beand in-to flesche. þare-for to god lofynge ay be, þat mad hyme of sa hye degre, þat he is had ay in lowynge with al cristine, ald and ?ynge. Now sancte Iohnne, þat sa worthi wes, til þu duelt in brukil flesche, þat þu seruit of cryste lowit to be, &amp; he alsa lowit of þe; bot [þat] þu mad gret lowynge of hyme, þat wes na ferly thing. &amp; sic lowing þat sic neuir wes mad of creatouris in manis flesche, wes quhen criste sad nan wes borne mare þane sancte Iohnne of wif beforne, &amp; said als he suld precede elyas in al nedful dede, &amp; with vthire lofingis ma, þat of þe ewangele men ma ta. &amp; Iohne of hyme gud witnes bare, sayand þat he wes mare “þat cummys in flesche eftir me, for before þat I mad, wes he, to quham I ame nocht worthi loute, na of his schone þe laise tak oute.” &amp; seildine befor herde was betwene god &amp; man sic hamlynes. þis Iohnne ?ete suld commendit be, þat to criste of kyne wes he, as he mycht fynd þat ?arnyng had in ane wthire buk I made, quhare-in I recordit þe genology of oure lady sanct mary, hou sibe to Ihesu þis Iohnn wes of þis warld as be lyne of flesche; bot þat wil I nocht bryng in here, for I ame auld &amp; sum dele suere. for-þi sancte Iohne I Requere þe, þat excusit þu wil hafe me, &amp; in thank tak my gud wil, sene I no mare ma do þare til. &amp; sene þu sa mykil may with god of hewine, þe I pray þat þu fore me requeste wil ma til hyme, þat, quhen I hyne ga, of þis warld þat I ma twine but dete, schame, &amp; dedly syne, &amp; al þat in affeccione has þe, ore in deuocione, þu purchas at Ihesu sic grace, þat þai ma trastely se his face one domysday, quhen he sal deme gud and Il, as hyme think queme. XXXVII.—VINCENCIUS. Þis name vincensius to say Is man þat ourcumys ay, as sancte vincent quhilis dide thru his pacience, as wes kyde; for he oure-come al wice of flesche thru hale hart &amp; deuotnes; &amp; he oure-come þe fyre alsa thru passione he can þare ta; &amp; þis warld in dispysing he ourecome in al-kine thinge. thre thingis he ourecome but were, þat mychtty are in þis warld here, fals erroure, &amp; lufe vnclene, &amp; warldis dout als, but wene. he oure-come firste, for he wis wes; &amp; next, of gud lyf thru clennes; &amp; syne, for richt stedfaste [wes] he, he ourcome þire thingis thre. sancte vincent come of nobil kyne, &amp; gret nobles wes hyme In, &amp; to scole set wes to lere, or he had of elde sewine ?ere; &amp; god purvat hyme to be a chosine weschale, quham-thru he wald men ware tacht to lefe syne, &amp; sa mercy for to wyne. in duble science tacht wes he; in cannone and diuinite, vndir a bischope of renone [of] cesare-august of þe tone, valerius þat to name had; &amp; he vincent his dekine mad. &amp; in þe tone duelt þane a president, þat wes a fellane man, þat til his name had dacyane, &amp; had fra princis pouste tane al cristine man fore to sla, &amp; eraste þame cane ordre ta. þe bisschope þane valerius &amp; his dekine vincencius, fra þai hard sic tyranny, þai sped þame to þe ton in hy, in hope of vincent for to wyne, quha for sic cause mycht begyne, demand þat mast happy wes he for godis sak mycht eraste de. þar-fore þai sped þaim bath, in wil martirdome to cume til. þane come þai before dacyane, þat fore þare treutht gert þaim be tan, &amp; franyt þame quhethire þai wald renunce þe cristine fay. &amp; for þai wald nocht sa, “?a,” he mad his tormentouris þaim to ta, &amp; gert led þame one ane to þe tone of valenciane, &amp; gert þame in pressone thryng but met, drink, ore conforttyng; &amp; þat na mane suld be sa wod, vndir tynsale of lyf &amp; gud, to gyf þame vthir drink or met, or ocht ellis þame to rehete, wenand wele þat þai suld sa þe sonnare fal þare purpos fra, &amp; [als] for wecht of Irne bandis þat þai had bath on fete &amp; handis. &amp; quhene þai had in presone bene al a quhile in tray and tene, he gert bryng þam til his presence, wenand but makin[g]e of defence þat þai but mare suld do his wil. bot quhen he held þaim til, þai schew þame fere starkare &amp; glad, þane quhen to presone he þaim had. he sperit quha þame fed sa wele, þat his paynis þai dred na dele. bot god þane purvoit þo þat he ferlyt quheyne þat cumyne mycht be. &amp; for ?et he fand þame thra, he wald nocht þai de suld sa, but newing of gret payne, quhare thru he thocht þai suld be slane. þar-for he turnyt hyme in hy to þame, &amp; sad anger[l]y: “valery, quhi dois þis þu agane bydinge of princis now vndir name of religione, þat sal be þi confusione? wat þu nocht þu mone de, þat byding brakis of princis hye? &amp; hyeast warldly princis wil oure godis ?? do honoure til, &amp; þat ?e sacrify þame to, as ?e se hyeare princis do. þar-for, walery, we red now þat til oure bydding son þu bow, sa þat be ensample of þe, þai þat ar of les degre, mak sacrifice, mare &amp; myne, fra þai se þe first begyne. &amp; als I sa to þe, vincent, þat til oure bydinge þou consent, sen þu art ?ung &amp; of gud kine, &amp; has wit gud þe with-in; othir til our goddis sacrify &amp; haf riches &amp; sigeniery; &amp; gyf þu wil nocht for thra wil, ful felon turment be put þe til.” bot þo þe bischope wisman wes &amp; haly, ?et nocht-þe-les in his spek gret murnyng he had. for-þi vincent sad but bade: “haly fadir, gyf þu wil, þe Iuge I sal ansuere til.” þe bischape sad [til] hyme þusgat: “sen lang tyme is, as þu wat, þat I þe cure of goddis worde lipnyt þe til haf in hwrde, richt sa fore oure treutht sal þu here for ws bath mak ansuere.” sancte vincent, þat halely set his thocht on hewinnis blise &amp; ellis nocht, turnyt hyme þane to dacyane, &amp; þis sad til hyme one ane: “þi spek til ws has bene al day for to ger ws deny oure fay; bot þat to cristine men ware schame of Ihesu cryst to nyt þe name. for-þi of þis no mare spek we now, bot grant ws for to be seruandis and witnes ewine of our lestand god of hewine, in quhais name blythare we are to thole þe dede, gif mystare ware, þane wilfully to do ocht to Ihesu crist þat disples mocht. þar-for, quhat payne þat þu til ws has thocht, do furth now!” þane dacyane, þat wes fel, for propyr Ire in swonynge fel, &amp; til his men þane cane [he] say: “remowe þis bischope þine away; for resone wil, sen auld is he, þat in exile he send be, fore of cesare þe byddynge he wil nocht do fore ony thinge. bot þis vincent, as contumace, &amp; to be rebele na dout has, til gyf ensampil vthyre til þat are frawarte &amp; dure of wil; for-þi se wele his hardiment requeris payne &amp; hard torment. for, quhat payne he here hafe, he thinkis þare-for Ioy to crafe; þar-for in a frame stent hyme in lynth &amp; brede, lith &amp; lyme, &amp; þat with smert cordis sa faste til senonis ore hyd ma leste. &amp; þis payne wil I þat he ta ore he til ony torment ga.” his ministeris, þat fellon ware, hynt vincent þane be hou &amp; hare, &amp;, as he bad þaim, son has done. in scorne he sad til vincent son: “vincent, quhy nocht behaldis þu quhou þi catife corse is now nakit strekit in til a frame, &amp; þu þar-of hafis na schame?” þane he, þat confort in god had, til dacyane sic ansuere mad: “þis is þat I ?arnit ay til haf, &amp; þar-for god cane pray; þar-for sa frendful ma nane be to me as þu, in ony degre. &amp; trew wele þat I haf na schame to thole þis fore my goddis name; na of þe na of þi payne haf I dout, bot is ful fayne; fore, lo, I ame set on hicht, &amp; of þi princis al þe mycht, wikit tyrand, I dispyse, &amp; þare-fore wil nocht ony wyse þou to my Ioy mak lessing, na to my reward menesinge; fore I ame redy to thole now, for þe lofing of dere Ihesu, al torment, quhat-euir It be, þat þu cane think to do to me. &amp; þu sal me se mare of mycht, tholit sic torment for þe richt, þane þu þat gerris torment me but resone for iniquite.” þane gert he hyme with schurgis ding, his handis bundine hyme behynde, sa wondir fellely &amp; sa sare, til þai þat dang hyme wery ware, &amp; þar aynd for werynes þame fal?eit, &amp; wox ay les. &amp; dacyane hyme-self nere wod become, &amp; al but blude, &amp; kest his handis to &amp; fra, &amp; crabbit continence can ma, &amp; on hye he cane cry, sayand: “me think ?ow al wery, &amp; lyk ware als þat ?e had hardare payne þan had he. ryfe hyme for-þi with Irne scharpe, þat he na wil haf þis to carpe, &amp; erare gere hyme grane oft cyse, þane he haf mycht ws til dispyse.” &amp; as þe tyrand þis cane say, sanct vincent smylit quhare he lay, &amp; sad: “wrytine men ma fynde þat men seand sal be blynde, &amp; men als wele erande sal haf na hape til vndirstande. sa farris fore suth now of þe, þat cane nocht vndirstand me; bot, for I grant my lord is son of þe fadir of blis, &amp; als with þame þe haly gaste— þai thre ar ane, quha can taste,— &amp; here-to ber I leile witnes, &amp; neuir þar-of sal cese, to grant þe suth þu sais I nyte, &amp; seis nocht in þi-self þe wyte. bot torment al þat þu ma; for I þe suth sal alway say; na neuir sal þu ourcume me, bot euir ourcumyne sal þu be.” þane dacyane of fellone wil vincentis body beheld til, &amp; saw þe blud nocht anerly ryne fra his sydis plentuisly, bot þe self bowelis als saw he in gret part vncouerit be; na of his lymmis wes a lith for torment lefit ane wthire with. &amp; þar-of wes he nocht content, bot ekit mare his torment. quod he: “lo, dacyane, behald &amp; se hou wele þu rewengis me of þame þat payne dois me til, &amp; of þi-selfe, a-gane þi wil; for þai to torment are wery, &amp; to thole ay fresch ame I, &amp; þu in hart has mare sorow of payne, þan I haf be fere now.” þane dacyane lud cane rare one his tormentouris þare: “werchis, ?e fal?e alowte, na docht ?e ocht but ony doute, &amp; þis vincent ?oure tormentis al dispicis gret &amp; smal!” þe tormentouris, þat schamyt ware, tuk yrne kamys, þat bat sare, &amp; of vincent þe skine rawe efte quhare-euir befor it bare wes lefte, &amp; mad his ribbis þan sa bare, þat his guttis wele sene ware. quod dacyane: “me think it war sped þu had reutht of þi ?outhede, &amp; lef self-wil &amp; treu to me, þat þi lyf ma recouerit be.” quod vincent: “of wenomose tonge þat tysis me, þo I be ?ung, fen?eand of me til haf mercy &amp; wald my sawle sla vtrely, I dred þe nocht, na ocht þat þu ma gere mare be done me now; bot ay [þe] faryare I þe se, þe mare blith euir sal I be; sa sal þu persawe richt wele þu art discomfit ilke dele.” þane of þe frame he bad hym tak, þat hale had nothire lith na þak, &amp; sped [hyme] one but abade til ane gret fyre and mad; &amp; he sped hyme with gud wil þe payne of fyre to cume til. þare a roste yrne wes mad bone, &amp; one þat gret fyre syne laid done, &amp; he on it wichtly wane, &amp; bath wes bralit &amp; brynt þan with yrne forkis, &amp; thrussine done, for til eke his passione. &amp; yrne platis brynnand hat wes laid on hyme to mak hym mat. &amp; þe tyrand in ful gre[t] Ire gert cast salt in-[to] þe fyre, thinkand he mycht na payne mare do til hyme to sow hyme sare. þane son his bowelis al ruschit owte, gret &amp; smal. ?et blithly stil he lay, his ene til hewine dressit ay, prayand god ful Ithandly, þat he to thole mycht be worthy, &amp; þat he in thank wald ta þat sacrifice mad hyme swa. &amp; as to dacyane tald wes of his sa gret stedfastnes, “alace! alace!” sad dacyane, “we are ourcumyne al Ilkane! ga put hyme in a depe dongeon, quhare dais licht ma nocht cum don, &amp; vndir hyme [sal] be nocht ellis to ly apone bot brokine schellis, &amp; sa strekit ?e lefe hyme þare, fete and hand[is] bundyne sare. &amp; gyf ende be one hyme mad in þat maner, tel me but bad!” þane þe wikit seruandis sone his bydding hale has done. bot sone in-[to] þe myrk dongeone a passand licht of hewine com done, &amp; þe scharpnes of þe schellis til hym wer as rose wele smellis; &amp; his fete þat bundine ware, softly lousit for-owtine sare; &amp; angelis mad hyme solace &amp; gret Ioy in-to þat place. he sang with þame in melody, &amp; þe son wes hard in hy. þane keparis of þe presone, þat thru smal holis lokit done, war richt rad, as þai had sene It þat þar downe wes done vith den, &amp; for þe sicht [þat] þai saw þare, conuertit al but ony mar. þane dacyane as wodman can fare, &amp; sad: “quhat sal we do hym mare? for me think ws al scumfite. til a softe bed beris hym tyte, &amp; fosteris hyme wele in al wyse, til he begyne to waryse. þane we ma punyse hyme efte, til ony lyf be in hyme lefte.” as dacyane dewisit, þai dide; &amp; til a softe bed son hyme lede; &amp; [he] ?ald þe gest on til hewine, fra cristis birth reknand ewine twa hundir auchty &amp; aucht ?ere. &amp; emperouris þat tyme were þis fellone diocliciane, &amp; þe todir maxi[mi]ane. þane mad dacyane gret wa þat he wes discumfit sa; “bot ?et sal I but remede punyse his body þat is dede.” þane gert he his body bere al bare to bestis &amp; foulis þat fellon ware, til ete hyme bath stout &amp; rout, of na man þane haffand doute. bot god, for quham he wes dede, vthir wais set remede. be angelis ?emsel, þat na beste mycht tuth lay on hyme, mast ne leste, a rewand rawine come in hy, quhare þe haly corce cane ly, &amp; tholit na foule cum it nere, &amp; a wolfe in þe sammyn manere. &amp; as dacyane þis herde, as wod nere he ferde, &amp; bad þe corce suld be tane, &amp; til It bundine a mylstane, &amp; castine fere in-to þe se; for, þo it mocht nocht etyne be one dry land with ony beste, It suld in þe se, at þe leste, be eteyne of fel bestis þare. &amp; þai his byding [cane] ful ?are. bot, or þai bat-men þat had hyme schot in þe se, [to] land mycht wyne, þai fand þe corse one þe sand, as it wes befor lyande. bot son in til a vysione reuelit it wes til a matrone, þat yddir come, &amp; wthir ma, &amp; þe body away cane ta, &amp; mad it a faire sepulture of cost gret &amp; of cure of walence in þe cyte, quhare euir it lowit sal be. of þis martir sancte augustine sais þat sanct vincent ourcom alvais, “for in herd payne ay ourcom he þat war mocht nane disesit be, &amp; in-to wordis dacyane he ourcome &amp; his men ilkane, &amp; in þe fyr our-come he, &amp; our-come castine in þe se.” sancte ambrose sais in [his] preface þat sancte vincent tormentit ves, byrsit, beft, [and] brynt, bot he for ony payne mycht nocht ourcumine be, bot his thocht wes vnmowit ay, sa ferme wes he in cristis fay; for þo he brynt wes in þe fyre, in hewine hale wes his desyre, &amp; stratar to god wes he bundine, þane til oucht in warld wes fundine, &amp; til ples god wes mar sete, þane ocht þat wes in þe markete, &amp; to de had mar ?arnyng to þis varld þane to hevinis king. til hyme þar-for, þat had sic grace of god þat he sa stedfast wes, we pray hyme with hartly wil, sic grace he wil get ws til, of þis lyf þat we ma twyne bath but det &amp; dedly syne. XXXVIII.—ADRIAN. Þe tyme þat maximiane þe stat of þe empyre had tane, It tyd hyme [to] cum, as we rede, to þe cyte of nichomede, &amp; þar to mak sacrifice til syndry ydolis on his wyse; &amp; gef byding þar til al þai þat come nocht sacrifice to ma, but delay suld de Ilkane, &amp; al þar gudis suld be tane &amp; gefine as eschete to þame þat for sic cause had ony slane. for-þi folk mony fundine ware, þat for to sla sik wald nocht spare, &amp; befor vthir þai slew al þat Ihesu criste þar lord durst cal. &amp; þis persecucione wel lang tyme wes sa fellone, þat nane durst nere vthire schau þat he wes cristine, for gret aw. na þe fadir durste nocht say to þe son he held cristis fay. for in sic doute war þai þane, þat nane durst tel his wil to man, quhat of gudis for drednes, &amp; quhat of herd paynis þe distres. ?et þan war discouerit þare thretty &amp; thre in þat swithware, &amp; brocht son befor þe kynge, þat one þis wyis mad franyng: “?unge men, ?e byrd wel knaw of lordis þe fellone [l]aw a-gane cristine men þat þai haf mad, þat wil nocht sacrify but bad.” þai sad, þai [had] herd sic thing, &amp; demyt it bot ful hething &amp; wikitnes and gret foly, þat cristine men suld cryste deny. þar-at richt gryme wes þe king, &amp; bad his tormentouris son bring skurgis of senonis felly mad, &amp; gert þame dungyne be but bad, &amp; notyt wel for price ab ad þe ansuere þat ilkane mad. syne gert he þame with yrne be bundyn &amp; in to presone als be thrungyne. bot be lyknes of manis thocht þai paynis grewit þaim rycht nocht. [a] mychty knicht þan stud by of hye office &amp; sei?nory, &amp; of þe emperure had tane þat stat, &amp; callit wes adryane, &amp; to þe stedfestnes had hede of þai men þat na paynis cuth dred, &amp; sad: “gud men, I coniure ?ow be þe name of ?oure lord Ihesu, ?e tel me quhat rewarde ?e think til hafe eftyrwarde for sic tormentis as ?e tak here for ?oure god with glad chere.” þane ansuert þai al as ane, &amp; sad one [til] adryane: “sa gret reward haf we, [þu] trew, for þir paynis we tak now, þat manis sicht mycht neuir it se, na with manis [er] herde be, na be comprysit in manis wit hou mykil and gret blise is It, þat god has grathit plentuisly for þame þat luffis hyme parfitly.” þane Adryane forowte mare in myddis of al þat ware þare lape furth to þame, &amp; sad: “not me with þame þat cristine men wil be; for my tyme gane by I bane þat I wes nocht cristine mane. ?et wil I, þo it lat be, to criste and his treutht tak me, &amp; ydolis here forsakis ay, for ocht þat man ma do ore say.” &amp; quhene þe emperoure þis herde, as nere owte of wit he ferde, for adryane sad sa vtrely þat he wald neuire sacryfy; ?et gert he hyme be brocht hym til, &amp; sperit gyf þat wes his wil. &amp; for Adryane sad: “?a,” he gert his tormentouris hyme ta, &amp; in Irne bundine faste, in hard presone gere hyme caste. þane his wyfe, natalia, þat herd hou he bundine wes sa, rafe hyre clathis and drew hyre hare, fore na womane lufit man mare. bot quhene scho wiste for cristis fay þat he sa in presone lay, cane nane tel þe Ioy scho made. &amp; to presone þane [rane] but bade, &amp; fore Ioy faste gretand, kissit þe fetris þat hyme band, &amp; syne þe fetris of al þai þat for lyk cause ware bundine sa; for scho wes cristine, bot fore doute to þat tyme scho leit nocht owte. þane sad scho til hir husband sone: “blissit be þu þat þis has done! for I say þe, my husband dere, þat þu has fundine now but were sic riches, þat nane of þi kyne befor þis day war worth to wyne, sic riches quhare-of þai hafe ned, to hewynnis blis þat wil þam sped; for þe tyme cumis quhene nane sal gyfte, na ?et ocre be tane, &amp; quhene nane sal vthir relefe, hou-euire to þame þai be lewe, as for to les þame of [þar] payne, suppos þai wald neuir sa fane; na þe fadir sal nocht be of mycht to helpe þe son, parde; na þe modir sal no mare helpe þe douchtir, fra þai hyne fare; na þe lord helpe his mane; na frend helpe frend for al he cane; na riches na possessoure sal helpe man in-[to] þat stoure; for riches, be he neuir sa sle, sal lefe hyme al, quhen he sal de. þar-for is riches nan sa gud as trew in god with mayne &amp; mud, &amp; al fals ydolis til forsak, &amp; cese to syne &amp; baptysme tak, &amp; of þe riches he has here mak hurde in hewine, quhare na were Is; &amp; sa bruke sal he þat ilke blis, þat god has grathit for al his, quhene ilke mane sal resawe but were rewarde as þai mak cause here.” &amp; quhene scho had sic sermone mad, þat he þe warld suld dispit but bad, &amp; al þe Ioy þat is þare-in, &amp; frend and falouys &amp; his kyne, &amp; treuly drese his hart ful ewine euir to þe blis of hewine, sir Adryane cane til hir say: “my gud cystire, ga þi way, &amp;, or to ded we led be, I sal cume &amp; spek with þe, &amp; cal þe, to se our passione, to pasts to god quhen we are bone.” hir husband scho commendit þan to þai thretty &amp; thre men, &amp; þame, to confort hyme, can pray, &amp; tuk hir leif &amp; wend hir way. sone eftyr a-pone ane, It wes tald to sir Adryane þe certane day quhene þat he to thole þe ded suld callit be. with geileris þane cane he trete with faire giftis &amp; riches grete, &amp; borowis alsua for hyme fande al þai men?e ware in bande, þat he, þe space of ouris twa, mycht haf lefe til his wyf to ga; for he wes obliste til his wyfe to speke with hir in-to his lyfe. &amp; þus leife he gat, &amp; he sped hyme besyly til his awne in. þane cumand, a knawine man saw hyme; &amp; hame he ran, &amp; to natalia tald he, hir husband wes of pressone fre, “&amp;, lo, he cummys here now.” bot til his tale scho ne wald treu, bot sad: “quha had þat pouste to mak hyme of presone fre? god forbed it sa fal, þat he lefe his falouys al, quhare þai ar bundine in a stede, &amp; fle fra þame for dout of dede!” þane sad hir seruand: “my lord here Is cummyne of pressone, for-owt were.” þane wend scho þat he flede, martirdome for he drede. scho gret þane fast &amp; mad Il chere. quhene scho saw hyme cumand nere, scho rase, &amp; agayne hyme can spare dure and ?et with hart sare, &amp; sad: “fare be þat man fra me, þat fra god falline is he; &amp; god forbed it me betyde to spek with hyme or be besyde, þat fayntly has his lord nyt, &amp; tholit neuir of ficht a fyt!” til hyme scho turnyt þane, &amp; sad: “but god þu wrechit man, quhat ned þe to begyne þe thing þat þu mycht nocht bring til ending; or quhat gert þe departe, þu say, fra fallouys þat in presone lay? or tel me quhare-for þu flede, to ficht befor þat þu wes nede, or quhy þu fled, seand na payne, na namane fichtand þe agane, or [hou] durst þu for schame fle, seand na arrow schot at þe? &amp; I had ferly quhene I wiste þat þu, þat wes a paiane firste, but god of kynd of wikit men, hou þu had grace criste for to kene, or quha of þe offerand mad to criste,—and þu fra hym þis slad! allace! allace! harmys ay, quhat sal I wrech[it] woman say, quhat sal I say, quhat sal I do, þat sic a man is couplit to? god, wald þu lene me of þi grace þe tyme of ane ?ere of space, þat I þe wyfe mycht callit be of hyme þat marterit ware fore þe! bot erar of a transgressoure of goddis law and trygetoure, now sal I callit be þe wyfe. þat gerris me Irk of my lyfe. I wend a cristine man þu had bene, bot now is wele þe contrar sene; þu did nocht ellis, I se now, bot to god mad a clasine how. for-þi in sclandir mone we ay be had hyne to domysday.” quhene Adryane had herd þis, his hart wes ful of bleumand blis, &amp; ferlyt þat sic stedfastnes in a woman fundine was, þat ?unge wes &amp; of bewte, &amp; of noble blud, al thre, &amp; but cumpany of mane had four &amp; twenty oukis ben þane, &amp; wes of brukil kynd þare-to, on quhat manere suld cum hyr to sic wordis for to spek hyme til. for-þi mare ardent wes his wil hard martirdome til vndirga, quhene he til hire spek tent can ta, lattand hir say quhat scho wil. for-þi he held lang tyme stil; &amp; quhene he schaw scho sic way mad and torment hir-selfe say, he wes anoyt increly, &amp; sad til hir: “my dere lady &amp; my wif natalya, ames þi-self, &amp; faire nocht sa! for my wil wes neuir, dred nocht, to do sa as þu has thocht, for martirdome I think nocht fle; bot I cume for to cal one þe, as I hicht þe befor, þat þu mycht cume to se oure processione now.” ?et trewit scho nocht hyme fully, bot sad til hyme angrely: “I pray ?ow, herknes here, &amp; se hou goddis fa wald dissawe me, as trespassoure agane goddis law, þat to le has nane aw mar þane quhylume had Iudas, þat to betraise criste hardy was!” quhene he had lang standine þare, &amp; herd þis schame &amp; als mare, ful mekly til hir cane he say: “myne awne dere wyf, I þe pray lat me cume in &amp; speke with þe! fra þine-furth sal þu nocht me se. &amp; gyf þu ne do, quhen I am dede, þu sal mak dule but remede, for þu [ne] wald spek with me now. ane vthir thing als þu trew, þat þai þat ar borowis fore me for my lang duelling, slane sal be; &amp; þo I þare-of hafe schame, anence god þu sal haf blame, quhene þe marteris for þi thra wil mone thole for me aganis skil.” natalia þane in hyme lete, &amp; athire fel til vtheris fete, &amp; at þe erde a tyme la sa, with hartis sare makand wa. &amp; eftyr son on fet þai wane, &amp; to þe presone fast þai rane, &amp; þar-in son wane he to freth his borowis &amp; mak fre. natalia hyme folouyt ewine, &amp; wes þar with [hyme] dais sewine, &amp; of þai sekmen, þat quhilis with a faire clath scho clengit þare bilis, &amp; softyt hurtis þat ware sare, &amp; listly als kemmyt þare hare, &amp; with hir handis dryit þare fete with a faire &amp; clene schete, &amp; did þame al þe ese scho mocht, as þe tyme stud, &amp; sparit nocht. &amp; quhene cumyne wes þe day, þat þai apere suld but delay, þe emperour gef commaundment þat þai suld be til hym present. þane war þai of presone brocht, bot nothir ga na stand þai mocht, bot men one barowis þaim bare, rycht as þai dede bodys ware, &amp; to þe emperour war sa present, for þai mycht nocht ga. þane adryane, be-cause þat he wes nocht pynyt in sic degre, ran eftir þaim with gladsum faire, þo his handis bundine ware be-hynd his bake. &amp; soone [wes] tan &amp; stentit out one a frame, &amp; sa dicht bot recouere wes laid befor þe emperoure. natalia hyme folouyt ay, &amp; sic wordis til hyme can say: “my gud husband, þo þu se hard tormentis be dicht for þe, be nocht abasit ony way, bot Ihesu criste haf in mynd ay! for torment here sal tyt be done; þane þu sal haf Ioy eftir sone of angelis, þat with suet stewine sal blythly bere þi saule in hewyn; þan sal þou sadly lofe god þou mocht throu a schorte payne yddir be brocht.” þe emperoure til adryane sad: “has þu ?ete consal tane qu[h]ethir þu wil sacryfy til oure goddis þat ar mychtty, &amp; lif &amp; bruk þi firste pouste &amp; þi worschepe &amp; dingnite, ore þu wil ?ete in criste trew &amp; thole þar-for bittyr ded now?” þane ansuert hyme sir Adriane, &amp; sad: “my consel I haf tane, þat is, þat I sa[l] worchipe ay hye god in hewine &amp; kepe his fay, na sal neuir fal fra þat entent for ony manere of torment.” þane wes he sare with scurgis befte, rywine &amp; rente &amp; dungine efte. natalia þane with gud wil þir tothir sanctis þis tauld til, hou adryane begonnyne hade to be martyr &amp; wes nocht made. ?et adryane with blitht faire sad, maumentis nocht ellis ware bot kistis, mad craftely, quhar-in þe feyndis mocht herbry, men to dissawe &amp; to brynge, þat til ydolis gefe trewyng, to þe ay-lestand pyne of hel, quhar þai sal to-gyddir duel. þe emperoure hyme moneste þan þat he suld nocht his godis bane, na þame sclaundir na missay. þane adryane, þat bundine lay, sad: “gyf I be torment sare for I þame wary þat nocht are, hou suld þu but payne pas away, þat dredis nocht god to missay?” þe emperour sad: “?et think me þat fals men has begylit þe.” þane adryane ansuert hym til, &amp; said: “certis, þu seis ful Il quhene þu þaim callis dissawouris, of crystis treutht þat ware doctouris, &amp; tacht men quhou þat þa mycht hald hy[n]e þe way to verray lycht.” natalia þane besy was to tel þe wordis mare &amp; les til al þe haly cumpany, þat bad þar dom nere þare-by. þane furth come campyonis foure, &amp; al stud adryane atoure, &amp; dange hyme til þai ware wery. natalya þane in gret hy went to þe haly folk, þat ware for goddis sake sa punyste sare, &amp; tald þe payne þat adryane with tholmodnes for god had tane, &amp; al þe demaundis, þat ware mad til hyme, &amp; his ansuere. &amp; adryane in þe mene-tyme wes put to sic torment &amp; pyne, þat al þe guttis hyme withine brak out—sa rewine wes þe skine. ?ete sa wes he nocht lefte, bot in hard bandis bundine eft, &amp; with þe forsad sanctis sowne dispytuisly in presone done, til þai wikit men avysit ware hou þai wald punyse hym sarare. þis adryane wes of gret state &amp; ?ung, faire and delycat, &amp; of he kyne þat michty ware, &amp; of elde thretty &amp; aucht ?ere. þane his ?ung wif natalia, þat ?unge was &amp; faire alsa, come to þe presone, &amp; hyme fand in bandis wyd opyne lyand, &amp; nothir hale had lith na lyme, na ocht ellis in his skine. þane set scho don nere hyme by, as hyr nocht aylit, sobyrly, &amp; hyr harme vndir his hed lad, &amp; hyme be-haldand þis-gat sad: “gud husband, blissit is þu, þat þusgat has seruit now of þe fare nowmir for to be of haly men, &amp; reste in le; blissit be þu, of myne ene licht, in erde þat me beste confort mycht; for þu has tholit for hym sare, þat bocht ws þat wnworthy ware. þar-for, my suet, til hym now ga, of his gret blis part for to ta.” þane, quhene þe emperour þis herd tel, Angrey he wes &amp; ful cruel, þat syndry matron[is] had accesss to þe presone, þame to refresche &amp; to conforte þame ware þare; he bad þai suld cume no mare to conforte þame [&amp;] to remede, &amp; wndir payne of deide. &amp; sone, fra natalya herd þat it wes ordenit sa, hyr har scho gerte cut of þane, &amp; tuk hir clething of a mane, &amp; sa gat lefe, &amp; duelt [þar] stil, þai haly men to serue til, &amp; entysit gud womene sere for to do þe sammyne manere. &amp; wndir sic colour as þis þai did gret ese to þe sanctis. þane prayt scho richt increly hyr husband, þat in payne can ly, þat, quhene cumyne he ware in hewyn to duel þar with angelis stewine, at god til hyr he wald purchese, til scho lifit til haf sic grace, þat scho mycht here wnuemmyt be, bot for to de in chastyte, &amp; þat scho mycht son of þis lyfe cume til his Ioy, quhare is na strife. þe emperoure herd eftir sone hou þe matron[is] had done, &amp; was ware na woud in hy, &amp; gert bryng hyme a gret steþi. sone þai sanctis furth ware brocht, þat of þame-selfe litil wrocht, &amp; to þe stedy brocht wes þane of þame eftir wthire man &amp; man, &amp; gert þar theis brokine be sa smal, þat men mycht merch se, þat þai mycht be pynyt sa befor þai to ded suld ga. &amp; syne, mare pyne þame to do, he bad men suld gang [þame] to &amp; strik fra þame lym eftir lyme, for þai wald nocht obey til hyme. þane wes natalya ful rad, þat, gyf adryane sene had þai marteris be sa with delte, þat his hart for dred suld melt, &amp; for sic dout criste to forsake. &amp; for sic dout requeste scho can make þat firste fra sir Adryane ane of his lymmis suld be tane fra hyme foroute hartly offence, giffand hyme hartly pacience, [þat] til vthyr, gif ony were paynis had tholit befere, sa he mycht in sume thing in paynis be to þame ewinlyng. at hyre requeste but ony mare his hand wes strikine of þare; &amp; he to god þane ?ald þe geste, þat hyme resawit in til haste. &amp; al þe lawe but ony doute þe lymmys fra þame strekit oute, &amp; tormentouris þame of strak tyte dispitusly, foroute respyte. &amp; sa resawit þai þe dede with pacience in þat [ilk] stede, &amp; wane sa þe Ioyful crone, þat in hewine to þaim wes bon. þe emperoure þane in gret yre þar gert mak a gret fyr, &amp; gerte þame al be castine in, in poudre wenand þaim to bryne. bot þis natalia ?et þane stal a hand of hyre awne man, &amp; in hir bousume gat it sone, &amp; syne bad til al wes done. bot eftir, quhen scho tent can ta þat al þai sanctis brynt wer sa, scho wald haf ronnyne in þe fire, til haf brynt hir bane &amp; lyr, þat scho mycht be parthenare with þai þat say consumyt ware. bot god, þat disponis wele al, of þe hewine a rayne gert fal, sa wyolent &amp; fellonny, þat þe fyr slokit wes in hy, &amp; þe bodyis of al þai þat in þe fyre wes castyn sa, vnbrynt haile fundine ware, &amp; wnuemmyt in hyd ore hare. syne eftir lang þat þis wes don &amp; cristine men ware a-bon, be commowne consel, gud &amp; sad, in processe of tyme þai ware had to constantinnople, &amp; þare þai war enterit with fel faire, quhene pece to haly kirk ves lent. &amp; þane of tyme by wes went twa hundre and aucht schore of ?ere fra Ihesu criste oure flesch tuk here, to quhome al Ioy ?oldine be of al cristine &amp; of me. [I]n þis meyne-tym duelt at hame natalia, to kepe hyr fame, &amp; in clenes held þe hand of sir Adryane, hir husbande, &amp; vndir hir heid lad it to kepe, quhethir scho cane wak ore slepe. of hir husband scho had sic thocht, þat for-?et hyme scho nocht mocht. a lang tyme þan passit by, a tribune, þat wes mychty, beheld to þis natalia, &amp; wes anawmerit of hir sa þat til his wyf he wald hir haf, for scho faire wes abeof þe lafe, &amp; cummyne of kine of gret honoure. for-þi in hy to þe emperoure he went &amp; askit hir to wede, &amp; his wil gat hastly &amp; spede. &amp; sa [þat] he mycht get þe wil of hyr-self þat weding til, þe trybune til natalia, þane matronis gert sone ga, to tel hir [þat] he wald hir wede for teyndir luf, &amp; bring to bed, &amp; he þe emperouris wil &amp; his consent had gottine þare-til; fore-þi be þame he hire requerit, to gyf hyme ansuere sic as afferit. &amp; as þis herd natalia, warly sic ansuere can scho ma: “hou suld grow sic grace to me, þat sa michty lord as he wald deigne me til tak to wif ore with me to leid his lyf, &amp; þare-to with þe emperoure is mykil lowit &amp; in honoure? quhy suld I nocht grant hyme til his ?arnynge gladly til fulfil? þare-for ?e tel hyme þat I his wil to fulfil is al redy, bot þat he gudly grant to me þe space of twa dais ore thre, þat I ma purway me to ga in honeste sic band to ma.” nocht-þane þis ansuere sutelly scho gef to þame &amp; couertly, þat scho mycht purches sum remede to flit in-[to] sume wthir stede. &amp; quhene þe matronis a-way ware, scho prayt þare god, gretand sare, þat he wald hire wnuemmyt kepe. &amp; þar-with scho fel one slepe; &amp; of þire sanctis til hire aperit ane, &amp;, as I treu, sir adryane, &amp; spak til hire rycht teyndirly, &amp; conforte hire debonarly, &amp; bad hire pas but [mar] delay, þar quhare al þai sanctis lay, &amp; þat hir bone suld be hir tyd for þe benefice scho þame ded. þane waknyt scho of þat slepe, &amp; to þai wordis tuk gud kepe, &amp; of cristine a cumpany scho gat, and to þe sey in hy went, &amp; nocht with hire bare bot adryanis hand but mare, &amp; schippit son, &amp; lefit þe land, to god of hewine þaim commendand. bot quhene þe trybune herd say hou sleily scho gat away, he tuk a gret cumpany of stout knychtis &amp; mychty, &amp; of schippis gret pleynte, &amp; folouyt hyre one þe see. bot þane sone a gret wynd rase, &amp; to þe trybune contrare was, &amp; scalit his nawine to &amp; fra, þat [fele] of þame to grond can ga, &amp; sume fayne to kepe þare life of þat storme eftir þe stryf. &amp; as þe storme maste fellone was, þe feynd in-[to] þe lyklynes, as þame thocht, of a marynare one þe sey to þame can apere in a bat, þo it fantasy wes, &amp; loud one þame can cry: “?e þat are with natalia in þis storme castine to &amp; fra, I tel ?ou, ?e saile nocht richt in þe myrknes of þis nycht. lattis me wit quhen come ?e, &amp; in quhat hawine ?e wald be, &amp; I sal wis ?ou þe rycht way.” þe marynere can til hyme say: for he wald in sic place þaim bring, quhare þai mycht peryse but helping. þe maistere gert þe steris-man to þe left hand stere hym þane. bot in a bat þane ful nere, sir adryane til þame can apere, &amp; bad þame þane but lat to þe richt hand þe stere set, &amp; dresse þame to hald þare trad in-to þe sey as þai first had. þan tald he to þame opynly þat þe fals feynd slichtfully put þame to sic parele, þat þai suld drone in-[to] schort quhile: “bot I sal leid ?ou, god helpand, quhare ?e wald be, to þe rycht land.” þane befor þaim, as þai thocht, he rowit, &amp;, as þai saile mocht, þai folouyt hyme at al þar mycht, as for þe maste part of þe nycht. &amp; as þe day be-cuth to clere, þat men mycht se fere &amp; nere, natalia knew hire husbande at þame þe next gat led to land. &amp; fra scho saw sir adryane, in hart gret Ioy [þane] has scho tane. þane to constantinople come þai hale &amp; sownd in dawing of day. natalia þane richt ?are sperit quhare þe marteris ware enterrit; &amp; fra scho wiste, yddir scho sped but ony riste, &amp; gert rype quhare þe bodys ware. &amp; adryane sa gat scho þare, &amp; laid his hand to þe body, &amp; þai assemblit sone in hy, in al degre, als faire &amp; queme in his lyf as he had bene. þane in gud deuocione scho mad to god hire oracione, &amp; thankit hyme in hartly wil of al gud deid don hire til, &amp; namely of þe ded þat he til hir did þare, þat al mycht se. &amp; quhen scho had lang increly mad hire prayere, scho wes wery &amp; fel one slepe; &amp; adryane til hir aperit sone one ane, &amp; haliste hir hamely, &amp; bad hir glad be, &amp; mery; for scho suld bruk with hym þe pece in lestand Ioy, þat nocht suld cese. þane waknyt scho in haste, &amp; tald þis al to leste &amp; maste, &amp; at þaim al hire leif [scho] tuk, &amp; ?ald þe gaste, as sais þe buk. þane tuk þai hire body, &amp; hir husbandis laid it by, þat in þis lif scho luffit maste next fadir, son &amp; haly gaste. als wisly I pray þai twa, þat in þare lif vthire luffit sa, owt of þis lyf þat we ma twene but schame, det, &amp; deidly syne. XXXIX.—COSME &amp; DAMYANE. Of haly messe in þe secre syndry sanctis set we se, þat sere men wat nocht quhen &amp; quhare, na of quhat meryt þai ware, or quhy þai suld in sic degre in messe befor vthir sete be. for-þi here wil I spek sume thing of twa, þat worth ware [gret] lowing, &amp; ar contenyt in þe mes for þar gud lyfe &amp; halynes. &amp; cosynas wes þe tane, &amp; syne þe thothir damyane. &amp; twa twynnis þai ware, &amp; a gud wyfe þame bare, &amp; callit wes theodera, in þe cyte of egea. &amp; þare modir, þat cristine was, þame fosterit in al halynes, &amp; tacht þame in ?uthede þare god to luf wele &amp; drede. &amp; for þa had na herytage to mak dispence gret ore large, þar modir til a crafte þaim set, quhare-of þai mycht þare liffin[g]e get. þat wes crafte of medycyne, quhare-in þai ware parfyt syne, þat, helpand þe haly gaste, al seknes þai couerit in haste; &amp; þat in men nocht anerly, bot [als] in bestis, parfytly. bot gyft for þare craft nocht wald þai tak, for al men mocht, bot frely þar crafte þai gefe til al þai saw mystere hafe. in þat cyte wes a matrone, þat of gret gudnes had renon, &amp; had to name palladya; bot sik a seknes cane hire ta, þat scho mycht get na hele of ony þat with þat crafte wald dele. for-þi, quhen scho hard þe fame of cosynus and damyane, scho come til þame, &amp; tald al hou be-tyd hir, gret &amp; smal. &amp; þai, haffand of hyre pytte, in þe name of þe trynite did say til hire but [mar] delay, þat hale &amp; sownde scho went away. þane of hir gud scho bad in hy; bot it to tak þai hire deny. þe matrone ?et tuk damyane, fra his bruthire be hyme ane, &amp; prayt hyme for goddis sake of hire a smal gyfte to take. &amp; he gruchit it for to ta; bot scho ?et hyme coniurit sa be goddis name &amp; his mycht, &amp; al his halowis one hicht, &amp; for þe luf of oure laydy, þat he It tuk tarowandly. &amp; þat wes nocht fore gredines of þe gyft þat gewine wes, bot to mak satisfaccione to þe wyfis deuocione, for to dispyt he wes rad þe mycht, quhare-by scho coniurit had. &amp; quhen cosynus wyste þat he hire gyfte had tane in sic degre, he gef byddyng, þat, quhen þat þai ware ded &amp; suld be laid in clay, þat of his bruthire þe body in a grawe suld nocht with hyme ly. bot god aperit to cosynas þat nycht, quhare he slepand was, &amp; wele excusit damyane of þe smal gyfte he had tane, þe quhilk erare of dout of hyme he tuk, erare þane gud to wyne. þe fame son of þare halynes was wyd spred, &amp; þe gudnes, &amp; hou þat al þat þame socht, þai gef heile &amp; tuk rycht nocht, &amp; þat als wele of beste as man. þe proconsul helesyas þane sa besyly gert þame be socht, þat þai ware sammyne til hym brocht. &amp; firste þare names speryt he, quhyne þai ware, &amp; of quhat cunctre, &amp; quhat þare fortone wes with-al— he sperit at þame, gret &amp; smal. þe marteris þane sad hyme til: “oure namys wit &amp; þu wil, Cosynus is giffine me name, &amp; to my bruthire damyane; &amp; oure cunctre is araby; bot as of fortone, sekirly, gud cristine men, sa haf I blis, cane na-thing wit quhat forton is. ?et haf we vthire brethire thre, &amp; þar names we tel þe. ane is callit anytimus, &amp; ane vthire bamicius, &amp; eupynus is þe thryd.” þane cane þe fellon Iuge byd, til ydolis þai suld be had, &amp; sacrify but a-bade, he sad. &amp; gyf þai gruchit to do sa, he bad wicht men suld þame ta, &amp; bynd þame handis &amp; fete faste, &amp; syne dyng til aynd mycht leste. bot þe sanctis mad hethyng þat þai sa faste can þame dinge. þane bad he bynd þame faste, &amp; fer in-to þe se þame caste. &amp; son his bydding haf þai done. bot goddis angelis com þan sone, &amp; lousit þame [bath] fut &amp; hande, &amp; set þame sound on dry lande. &amp; eftyr ware þai agane brocht to þe proconsul, þat ferly thocht at his men þame nocht dronyt had. for-þi he sad þame but abad: “I suere ?ow be þe goddis al, þat I honoure &amp; euire honoure sal, þat ?e be weschcrafte oure-cume me &amp; my men al &amp; sume, for of tormentis ?ou rekis nocht, &amp;, in þe se quhen ?e ware brocht, ?e ware no mare dronit þare, bot lay softe as ?e slepand ware. ken me þare-for ?oure crafte, &amp; I in þe name of my goddis mychtty, or in þe name of adryane, þat is þe maste god of ilkane, I sal folow ?ou but bade.” &amp; scantly sad þis word he had, quhene twa feyndis apperit þare, &amp; dang hyme in þe face rycht sare. þane cryit he rycht putusly: “gudmen, I pray ?ou helpe in hy; to ?oure god for me ?e pray, þat he me helpe but delay!” to god þane prayt þai for hym bath, &amp; þe feynd[is] fled away rath. &amp; quhene þe consul wist þat þai fled, þane said he but delay: “gudmen, be-haldis now &amp; se hou my goddis ware wrath with me &amp; with þe nefis one me layd, þat I wald leife þame, for I said; þar-for wil I thol na way þat my goddis ?e mare myssay.” a gret fyre þane gert he be mad &amp; caste þame in bath but abad; bot, þai vnhurt in hare ore hyd, þe fellone lou scalyt wyde, &amp; of þa folk mony brynt in al syd ore it stynt. þe proconsul þan, þat wes wrath, commaundit men to tak þame bath, &amp; in a frame stent þame stratly. þane his byding wes done in hy. bot goddis angel wes þane nere, &amp; kepit þame bath haile &amp; fere, til tormentouris sa wery ware, þat þai had mycht to do na mare. þe consul ?et gert þaim hyme bryng, þat of his paynis wiste na-thing bot ware als haile, blyth, &amp; glad, as þai of payne na wit had, &amp; bad men þat þire brethire thre in a dongeone suld thrungyne be, &amp; þat cosmus and damyane fra his presence son suld be tane, &amp; hangit hye but langare leit disputuisly one a gebeit, quhare al þe puple of þe stede mycht cume &amp; stane þame to ded. þane presit faste ful mony ane þai haly marteris for to stane; bot al þe stanis þai can caste, one þame-self fel at þe laste, &amp; slew of þame rycht mony þare, &amp; mony of þame wondit sare; bot ?et twechit nocht a stane sancte cosmus na sancte damyane. þe consul þane, þat þis has sene, wes sa schameful &amp; sa tene— for na man wes þat cuth hym red hou he suld put þai men to ded— þat hyme fal?eit wit &amp; mycht, as man þat to þe ded ware dycht. þane angrely þire bruthire thre, þat he in pressone gert done be, he gert bryng to þat place, quhare a hye tre fichit was; &amp; tormentoris syne gert he ta þe tothire haly brethire twa, &amp; hang þame hye one þat tre. quhare foure knychttis but pyte þane schot at þame with [al] þare mycht. bot þe arrowis agane rycht turnyt, &amp; sleu mony þare of þay [þat] wntreuful ware; bot goddis angel can þame were þat þai mocht na slepe þame dere. þane wes þe conswle vndir tene &amp; schamyt, quhen he þis had sene. for-þi he gert þai brethire fywe be tane &amp; vnhedyt belywe; for wthir-wais cuth he nocht be rewengit, as hyme thocht. þe cristine, þat þane ware nere quhene þir marteris þis slane were, thocht quhou damyane had sad, þat his bruthire suld nocht be lad in til a grawe with hym; fore-þi þai war thochtful quhare gere hym ly. And, lo, [þar] tyd a ferly thing. as þai here-of had spekyne, a camel come rynnand þaim til, &amp; sad þame, it wes goddis wil þat þai suld ly in a stede to-gyddir, quhene þai ware dede. þane ware þai astonyt gretumly, herand þe camel speke clerly, &amp; þare-by þai kneu god wald þai in a grawe sammyne lay. þar-fore in erde þai laid þaim sammyn, for dout of god &amp; gastly gammyne. &amp; vndir dioclecyane þe marteris of þis lyf wer tane, quhene of þe dat ware but were twa hundre gane sewine &amp; auchty ?ere. [S]one eftire tyde percase þat a werkman sa wery wes fore trawale, þat he fel one slepe, &amp; rekles wes hyme-selfe to kepe, bot lay one [þe] feild, gapand. &amp; a serpent come crepand, &amp; in his mouth enteryt but bad, &amp; sa in-[to] his wame done slaid. &amp; quhen he waknyt, hame he went, vnwittand þane hou he wes schent. bot eftire sene a-but mydnycht, as to reste he hyme dicht, he feld paynis sa sare &amp; fel þat gert hyme roydly rare &amp; ?el; for þat serpent hyme traualit sa, þat he ne wiste quhat to do for wa, bot cryit ay in til a rane apone cosman and damyane, prayand þame for goddis sake hyme of his sorou for to slake, &amp; gert hyme frendis but delay bere one quhare þai sanctis lay. &amp;, þo he hard &amp; Il sted was, he fel one slepe for werynes. &amp; as þe serpent had entre in at his mouth, as are sad we, one þe sammyne wise it slad oute, seand al þat stud a-bowte. þane þai, seand þis ferly thinge, lowit god, &amp; bellis cane ryng, &amp; mad þe merakile sone kyde, hou be þai sanctis hyme betyde. &amp; þai sanctis he seruit ay fra þine one-til enday. [A] man in þat cunctre wes, hafand his erand to pas, his wyfe, he luffit atoure althing, betacht þe sanctis in kepyne, &amp; tacht hire takine, quhareby scho suld wit quhen scho suld cume hym to; sa in warld þar wes no ma wiste þat takine bot þai twa. fore-þi þe feynd, oure fa fellone, þat in contrare ay of resone &amp; of his kynd has wytinge of manis wil &amp; prewe thing, sone be-thocht hyme of a wile, þat sympil woman to begyle. &amp; of a man þe fourme can ta, &amp; syne to þe woman can ga, &amp; sad, hire husband hym had send hir to conforte &amp; to mend, &amp; for to tel hyre þat he wes for a tyme sted in sic a place, quhare hyme behowit a tym bid stil; þare-for worth hire cume hyme til, “&amp; to þat end he sad to me, þat I suld cume to feche þe.” þane sad scho: “freynd, I treu þe nocht bot þu had þat takine brocht, þat, I treu, wiste no ma bot we, quhen he went me fra.” þane sais þe warlou: “suth sais þu; þar-for, þat þu sal me treu, þis is þe takine he send to þe, quhareby þu sal treu to me.” ?et wes scho dred[and] &amp; sad þen: “þe takine suthly wele I kene, bot, for I Recommendit wes to damyane &amp; to cosynas, I wil þu grant til þare altere ga suere, &amp; put me out of were, þat to my husband þu me bryng hale and fere but merryng. þane, þat done, I sal anter me but delay to pas with þe.” þane wente þai to þe kyrk in hy, quhare þire twa sanctis cane ly, &amp; [he can] suer one þe altere to bryng hyre bath hale &amp; fere til hir husband but ony mare. þane bounyt þai þame &amp; furth fare, tyl It tyd þame percase to cume in-[to] a prywe place, quhare he thocht hyre for to sla, &amp; fra hire horse [hir] cane he ta. &amp; scho, þat wes for hym hery, mad sare chere, &amp; cane he cry: “now god of sancte damyane &amp; of sancte cosyne, helpe one ane! for I ware nocht [in] þis sted now, had I nocht trewit in-to ?ow.” þane come þai sanctis bath in hy, with a ful bricht cumpany, þat hyre rescuyt fra hire fa, þat durste nocht byd, fra þai com sa. þane of þame sad til hire ane: “we are cosimus and damyane, to quhame þi husband tacht þe, quhene he went of þis cunctre. þare-for we cume in þi helpyng, &amp; als for þu gef trewyng to þe ath þat þi fellone fa ap-one oure altere he cane ma.” þe pape philep in Rome gert ma a kirk in honoure of þire twa, quhare a man þaim seruice mad for his heile, þat cancre had, þat sa consumyt had his the, þat begare &amp; crepele wes he. for-þi he prayt to þai twa sanctis, til helpe hyme þan, sa þat be þame he mycht get his heile, &amp; to þame he suld be seruand leile. syne hapnyt hyme a nycht to ly fore sorowfulnes al wery, &amp; saw þire sanctis cume hym til, til helpe hyme in gud wil, &amp; brocht with þame enoynmentis fresche &amp; yrnis scharpe to cut ded flesche. þane sad ane: “quhare sal we flesche get þis want to supple?” þane his bruthire til hym sad: “in þe kirk?ard ?estrewen wes lad ane ethiope, &amp; ?et his flesche is caloure Inucht &amp; als fres.” þe cancryt flesche þai schure away, &amp; fillyt þar-of but delay, &amp; it enoyntit syne with slicht, &amp; slad one owte of his sicht. with þat þe sek mane waknit swith, &amp; fand hyme hale, &amp; wes rycht blyth, myslewand ?et þat it wes he wes mad hale in sic degre. þare-for he cryit hely to sere men þat ware [hym] by, &amp; prayt þaim luf god but abad, þat þis merakil kyd had. þane, to prowe þis gret ferly, to þe sad grawe þai send in hy, &amp; fand it done in suthfastnes, as here befor recordit wes. als verraly helpe þai ws to twyne fra hyne but det &amp; dedly syne. XL.—NINIAN. This sanct niniane, I of say, þat quyk and ded blissit wes ay, in-to mekil bretane wes borne, &amp; his gud elderis hyme beforne, þat mychty war, &amp; of gret kyne, &amp; mykil had of warldis wyne. &amp; fra þis cheld borne wes, þat ay wes ful of godis grace, he wes howine in fontstane, &amp; callit wes Niniane. þe cud-clath, þat he þare laucht, he kepit clene at [al] his macht, &amp; before goddis sone present It of al dedly syne but smyt. &amp; þe gyfte of þe haly gaste, þat he tuk þare, wes nocht in waste; for he hyme kepyt sa fra syne, þat It wonnyt hyme ay withine. &amp; as he growine wes in eld rypare, &amp; hyme-selfe mycht weld, sa grew he in-to vertu ay, forberand wantones &amp; play, &amp; sobre wes in drynk &amp; met, þo he it welfully mycht get; &amp; wele entendand til his lare he wes al tyme, late &amp; are. for he beguth firste to lere ore he of eld had fyfe ?ere, hou he suld hyme-selfe led, &amp; hou god he suld dred, &amp; fadire &amp; modire, hou þat he suld honoure in al degre. syne he leyrit to red &amp; syng, &amp; of vthire vndirstanding; for þe maister he had þane, wes wer &amp; wise &amp; vertuise mane. &amp; he, þat able wes &amp; ?yng, folouyt his mastere in althing, &amp; consauit richt sutely quhat-euir he taucht in til hy, &amp; in his hart wele held It— sic retentywe he had of wit— hafand hyme in sic degre, þat his ourmen be sutelte &amp; les þane hyme be gret meknes he oure-come; &amp; neuire-þe-les he kepyt ay his innocens of al mane but offence. &amp; growand sa ay he was in vertuse lyfe &amp; in gudnes. &amp; fore he had dout to fal, til abstinence he gef hym al, &amp; held his fles vndirloute, for dred it suld be thra &amp; stout agane þe sawle, &amp; gere hym syne, or let hyme hewinly med to wyn. al foule delyt he fled for-þi, &amp; hyme abondonit ythanly in prayere, fastyng, &amp; in wake, hyme-selfe seruand to god to mak. with wemene wald he nocht conuerse, na of na man Il reherse, bot set hyme halely to lere his dedis thankfully to stere. &amp; gud &amp; able god hyme mad al gud to lere but abad, sa þat he cuth in lytil space science Inuch thru godis grace. &amp; science hals of haly kirke he lerit als, ore he wald Irke. &amp; here-of suld nane ferly, gyfe he consider it suthfastly, þat, quhare þe haly gaste wil be maistere, but difficulte he ma gere man consawe althing but besynes ore trawaling; lyk as of salamone we red, þat wes þe viseste man but dred, &amp; in þe space bot of a nycht of al his wysdome gat þe slycht, be theching of þe haly gast, þat is beste maister in til haste; for to god, we ma se, ma na thing inpossible be. &amp; þo he ?ung wes, hyme thocht þat medful wes quha sa mocht, &amp; cuth als saw goddis sede in hartis þat þare-of had nede. &amp; to wyne godis corne, þar-of mykil wes nere lorne for faute of wynnare, þat cuth preche þe puple treuly &amp; þame teche, he vmthocht [hym] he wald luke gyf he in sic corne cuth set huke. he thocht he wald pas forthyrmare &amp; be parfite in-to sic lare, fore scorne it ware gret to se þe thechure suld vnkennand be. þare-for his kyne &amp; his cunctre he levit, &amp; passit oure þe se, &amp; dressit hyme rome to seke, gyf he mycht þare his science eke, &amp; for to sek sanctis sere, þat plentusly in þat place were, fore til eke his deuocione, &amp; get þe papis benysone. þane has he hyme redy mad. he tuk leif, &amp; furth he glad, at his frendis &amp; knawine men, þat ware til hyme tendir þene. &amp;, helpand god, syne come he but letting sone oure þe se, &amp; come to rome in lytil space, hale &amp; sownd be godis grace, &amp; þe papis presence wane, þat wyse wes &amp; haly mane, þat hyme resawit with gud chere, &amp; teyndirly at hyme cane spere þe cause quhy yddir come he, &amp; quhyne he wes, &amp; of quhat cunctre. &amp; til al askine sone he mad ansuere wisly but abade. þe pape þane, his deuocione seand, gef hyme his benysone, &amp;, wele approwand his gud wil, syndry maisteris betacht hym til, to mak hyme parfyte in þat lare þat causit hyme to cume þare. þane trawalit he besyli, til he in knavlege of clergy, þat nedful wes, [wes] wise Inuch, in goddis ?ard to set plucht, to schau his seiyde &amp; wine his corne &amp; helpe weile It ware nocht lorne. &amp; quhene þar twa ?ere ore thre he sped wele in sic degre, &amp; wes weile tacht gannandly, &amp; haile but smyt of his body, wyse in thocht, in consel hale, forseand in þat suld awale, discret in work &amp; word with-al, al þat kneu hym cuth hym cal. sa wane he richt gret renone til he wes duellande in þat ton. for-þi þe pape, þare-of herd say hou he grew in uertuse ay, callit hyme &amp; sad: “sone dere, for þi gret uertu þat I here, &amp; þe faire &amp; þe gret renone þou has of al men of þis ton, I wyl þu mad bischope be &amp; hird, to kepe goddis fe; for, sene I wat þu ma awale, I wil þu tak þe þat trawele, sa þat þe science lent to þe be nocht tynt na smoryt in þe.” &amp; sayand þis, he can hym ma bischope with his handis twa, &amp; al þe doctrine can hyme lere, þat til a bischope suld affere, &amp; with relykis cane hym releife; syne blissit hyme &amp; gef hym lefe. &amp; he þane went hamwarte, for to trawale in goddis ?arde. in þe meyne-tyme gret word ran of sancte martyne, þe haly man, þat as a starne clerly schane in gud dedis mony ane. sancte niniane þarfor thocht þat he in his gat hame-wart wald hym se, &amp; knaw his conuersacione, for to get his benysone. &amp; has he thocht, sa he dide. bot þat wes nocht fra martyne hid; for he wiste throw þe hali gast þat sancte niniane suld cum in hast, &amp; had ?arnyng hyme to se &amp; a-quynte al with hyme be; for he wyst weil he wes þane a bischope and a haly mane, &amp; wiste weile mony he suld wyne fra errure &amp; fra dedly syne. þar-for, as þai semblit ware, betwene þame wes rycht hamely faire. twa dais ore thre he duelt þare, &amp; hamewarte syne schupe hym to fare; &amp; for sanct niniane wald nocht byd, þai lacht þare lewe on ilke syd. bot sancte niniane, ore he can ga, askit at martyne masonis twa, þat he hyme granttit but delay. þane niniane went on his way, &amp;, god sterand, in bretan com þane, &amp; his frendis fand wele farand, þat of his come wes rycht fayne, &amp; hou he had faryne cane frayne. þane wes gret confluence of folk, þat come till his presens, &amp; blissit hyme in-to þe name of god, þat hyme send hame. &amp; he þane, as gud tele-man, to wirk in goddis ?ard begane. &amp;, þare he saw sawyne il seide, to distroy it he cane hyme spede, &amp;, gyf it gadderit wes il, he skalit it, ore it suld spil, &amp; besyly cane hyme haste þat Il begyt wes, to waste. þane eftyre, quhen he mad [had] playne godis feilde þus with payne, to preche þane he can hyme spede, &amp; eraste quhare he schaw maste nede, &amp; besyly set his cure to clenge thochtis of erroure, &amp; put a-way sa mystrouth al, þat he mycht trastly byg his wal of rycht treutht, þat suld stand faste, &amp; thole na errour don It caste. &amp; as he techit but drede, he did hyme-self in worde &amp; deide, &amp; ay confermyt his prechyng be wondire werkis þe schawine; &amp; sa be clene lyf &amp; gud worde made feil wordy goddis burde, &amp; many fra þe feynd cane fang, þat in his seruice had duelt lang. þarfor, gudmen, be-hald &amp; se hou blissit &amp; haly wes he, þat of god had sa gret grace, þat ay folouyt þus his trace! for-þi ensampil ma be tane of þis haly man, sanct niniane, suerdome &amp; Idilnes forto fle, &amp; agane al wice wicht to be; &amp; prese we for to folou hyme, þat feile þis gert leif þare syne. &amp; his clething scheu he was meke, &amp; debonar [wes] in his speke, deuote als in oracione, &amp; ful ithand in lessone, In Iugment leile and stable, &amp; in thewis honorabil, large in almus &amp; dowyng &amp; stedfaste in his hafyng, in al office of preste able. he wes al tyme honorabil. of sic compacience he wes eke þat with þame gretand he wald gret, &amp; with blyth blyth he wes, gyf þare blythnes wes in gudnes; &amp; in vertuise he wes notable &amp; in al gudnes ful lowable. [A]nd quhene he had traualit lang, as I sad before, prechand, In schenschype of þe fend of hel, he chosit a place, þare-in to duel, be þe se-syd in galoway, þat quhithorne to nam had ay. &amp; he gert mak in lytil tyme a kirk faire of stane &amp; lyme; &amp; before it wes nane kirk in þe Ile of bretane. &amp; as þe kyrk syne wes mad, he halouyt it but abad of sancte martyne in þe lowyng, þar-in to bath red &amp; syng, be þe haly gaste, þat þan ded wes &amp; quyt þe deit of alkine flesche, &amp; clommyne wes to þe hycht of hewyn, þar wit[h] angelis to be ewine. [I]n þat cunctre duelt þare þane a king, þat wes a fellone man &amp; contrare to s: Niniane preching, &amp; for his lare wald do na thing, bot erare contrare wes hyme to, for ocht þat he cuth sa ore do; &amp; mare cruel worde he sene, þane befortyme he had bene, þat god in his hede sic seknes sende, þat til de richt sone he wend. &amp; with þat he tynt þe sicht of þe day, ware it neuir sa lycht. þane tyd in his hart [þe] thocht, he þare-of na way wariste mycht be bot It ware throu hym þat he ay schupe hyme of pryd to verray. þane askit he hyme fore godis sake, þo he til hyme Il cause can make, til rew one hyme &amp; pardone gyfe, fore he disparit wes to life. þane he, þat mercyful wes ay, as he þe messagis þis herd say, &amp; come one sone mekilly quhare þis catife king can ly, &amp; hely sad: “god be here-in, þat is distrowre of al syne.” þane went he to þe sek but bad, &amp; on his hede &amp; his ene mad þe takine of þe croice werray; &amp; þe seke þane but delay als gud heile [had] of hede &amp; ewene as he neuire sek had bene; &amp; fore he sa his hele wane, lofand god become gud mane. [W]ith a lord of þe sammyn lande a maydine þare wes duellande, þat wanttit nocht of bewte, þat suld in ony woman be; &amp; with þe sammyne lord duelt a man, þat kepare of his horse wes þane, &amp; welth had and Idilnes, þat drew hyme in-to wantones. for-þi ofte wald he assay with þat maydine for to play sa lang, þat he wan hire wil al his ?arnyng to fulfil. &amp; fra þai had þare luste done, scho wox gret, and alsone seand scho mycht consele nomare, of hir syn þane had scho care. þane franit hire lorde son quha sic thing had with hir done. &amp; scho til hire lorde cane say, þe parise preste by hire lay. þane þe lorde, þat wes angry, to þe bischope þis tald in hy. bot þe bischope wist in haste, be schewing of þe haly gaste, þat innocent þe prest wes; ?et wes he noyt neuire-þe-les þat haly kirk suld sclaunderit be or prestede in sic degre. þane gert he prest &amp; barne but delay bryng til hyme þe ewine way. as þai come til his presence, he gert þe puple kepe scilence, &amp; to þe woman can he say: “þis is þe prest þat by þe lay &amp; gat þis barne?” scho sad: “?a,” &amp; þe ?ung barne can ta &amp; kest It to þe prest rycht þare, before al þat gadderit ware. &amp; þe bischope, þat wiste hale þe falset of þe wifis tale, sad to þe barne: “I byd þe now in þe name of oure lord Ihesu, goddis son, þat deit on tre, quha is þi faddir, þu tel me!” &amp; lo, gret ferly for to say, þe barne, þat borne wes þat day, in manis voice ansuert þane, &amp; þe hand strekit to þe man, sayand: “?one my faddir is, þat with my modir did þis mys, &amp; ?one prest sakles is but wen, &amp; is of gud lif &amp; clene.” &amp; as þis wes tald þame til, as kind requirit, þe barne held stil. &amp; al, þat þis ferly had sene or herd, lowit god be-dene, &amp; thankit hyme as þare lorde, þat þame had lent sa gud a hird. þarfor, sanct niniane, I þe pray þu succure vs &amp; helpe ws ay, þat we bruk in hewyn þe blise, quhare we vat vele þu nov is. [T]he bischope ?et cuth nocht blyne þat mare corne schupe god to wine, in galouay vpe and done on fete gangand fra tone to tone, partand þe landis in paroch sere, &amp; kirkis mad quhare nan were, &amp; to serwe þame prestis mad, &amp; statis al at to sic had partenyt. &amp; eftir þat his sonnis, þat he in criste gat, confermyt in-to godis fay, syne til his awne kirk held his way. þar he had fundit a gret house of gud men &amp; of relegiouse, godis seruice þare to say &amp; sing, til It be doumysday. sa a tyme can befal þat he ymang his brethire al went to met in þe frature, as he þat of þaim had þe cure, to tak sic commone fude as þai dide, il ore gude, &amp; saw þe burdis thru þe hale þat seruice wes nane of cale. þane þe monk, þat keping hade of þe ?ard, he callit but bade, &amp; askit hyme quhy þat þai vare nocht seruit of caile þat day. þane sad he: “faddir, but wene in þe ?arde is nane erbe grene.” &amp; þe bischope, þat suth wiste, bad hyme pas furth but ony first, &amp; quhat he in þe ?ard fand, bryng til hyme in his hand. &amp; furth he went at byddyng, þo he wiste weile to find na thing, &amp; in þe ?ard sone has sene caile &amp; leikis faire &amp; grene, &amp; al þat men of had neide, þane cummyne of nev sawine seide. þe monk, þat saw þis ferly, wes þane as in extasy, seand niniane sa ful of grace, þat gert þat greu in sa litil space; lofand god þare-of tuke he, &amp; brocht befor þame al to se. &amp; god þai lowit mony-fald for þis merwale, bath ?ung &amp; ald. to god þe fadir be lowinge, þat for his seruand wrocht sic thinge, to god þe sone ay honoure be, þat menskyt hyme in sic degre, til haly gaste als, god of mycht; &amp; til þame til-giddire richt, þat sanct niniane mad sa mychtty to wirk here sa gret ferly, &amp; for his trawal here with-al to lestand joy [sen] can hyme cal. [C]orne þane, I vndirstande, wes nocht so plentuss in lande as It is now, bot one bestiale þe commonnis nere lifit hale; for, quhare now þe corne is beste, þat tyme wes [bot] wilde foreste. sa tyd þat Niniane a tym wente to se his catel in entente, &amp; to þe lug se quhat þai had, &amp; how þai lay, &amp; to gyf þame his blissinge, to safe þame fra al Il thinge; &amp; ?ed a-boute þame in-virone &amp; gef þame goddis benysone. &amp; with þe stafe, in hand he had, a circle a-bout þaim he mad, &amp; bad his hirdis þat his fe þat nycht in þe circle suld be. þan to þe catel þai tuk les kepe. for-þi, as al men war on slepe, thefis, þat cuth be-hald þat þe catele ware nocht in fald, in þe circle þane but dout ?ed, for to steile þe catel owte. bot a bule fers &amp; fel, as kepare of þe catel, one þe maister thef ruschit as brane woud, &amp; til erde duschit, &amp; in þe wame racht hym sic a rout, til al his guttis schot oute, &amp; sone one hyme ?ed with fete. &amp; þat taknis lestis ?ete, sene in a stane in þat [ilk] stede, quhare þe maister thefe wes dede. &amp; al þai schrawis euire-ilkane, þat ware in þat circle gane, wex woud, &amp; mocht nocht gange away, &amp; bad þare til þe morne-day. þare þe bischope fand þaim in þat stede, &amp; ymang þaim þe maister thef dede vndir þare fete, quhare þai stude, &amp; al his feris brawne woude. þane come feil þare-on to gowe, of his ferly &amp; gef god lowe. bot þe byschape, þat pyte had, sa prayt for þaim but a-bade, þat he þat deit sa wrechitly wes resuscit in til hy, &amp; to þame þat woud ware gane, he purchasit wit, ore he fane. þane askit þai hym forgiffnes, &amp; he ful mekly can þaim bles. sic warkis did sancte Niniane here, &amp; mony vthire als and sere. [O]f þe bischope þe nam ran sa in al þe land to and fra, &amp; al þat ware honeste men ?arnit he suld þare barnis ken; &amp; he tacht þame for to be godly vyse, &amp; vicis fle. sa ymang vthire wes ane, þat he had til his doctrine tan, þat had mysdone again bydding, suppos It wes nocht ful gret thing; &amp; þe bischope wiste it in haste threu schawing of þe haly gaste. for to be befte he had drede. a-way he stal ful gud spede, &amp;, trewand in þe halynes þat he wist þan in his maister wes, his patent can with hym ta priuely, ore he wald ga, trewand þare-of but were to get helpe, gyf he had mystere, &amp; fleid a-way with It rycht faste— to be befte he wes sa gaste— ay, til he come to þe se, ?arnand oure it þane to be. &amp; as he rane on þe sand, ane alde coble þare he fand, þat mony hoilis in it had; &amp; put it to þe se but bad, &amp; lap þare-one forout drede, in his purpos venand to spede. bot, or it flet fra þe lande sa far a[s] man mycht caste with hand, þe coble be-guth to synke, &amp; þe barne hyme can on thinke of þe mycht of sanct Niniane. for-þi his stafe sone has he tan, [&amp;] in þe maste hoile he fand, It thristit ful faste with his hand, trewand succure for til hafe, of his meryt þat acht þe stafe, &amp; askit pardone, gretand sare, rycht as his maister had bene þare, of þe myse þat he had wrocht aganis hyme al for nocht. sone wes þe coble haile &amp; bene as It wes euir, foroutyn wene; &amp; sa, þat patent gouernande, haile &amp; sounde he com to lande, &amp; lape sone out, &amp; wes glad þat he sic parele eschapit had. &amp; þe patent with hyme brocht, quhare-of he saw sic wondir wrocht, &amp; in þe erde cane It thrink, of þat merwale in remembryng, requerand god it suld floure bere, thru þe meryt of his maistere. &amp; wox it þar faste &amp; al grene, &amp; bare flouris &amp; froite, þat wes sene. &amp; syne eftir in procese a gret tre &amp; fayr it was. &amp; þat þe rut of it syne þar sprang a wel fair &amp; fyne of watere, clere as cristel. þar-of men syndry gettis heile, in lowing of god, þat is ay mare ferlyful þan men ma say in halowis þat war til hym dere &amp; pleisit hyme til þai vare here; as in his day did Niniane, þat now helpis mony ane, In quhat distresse sa-euir þai be sted, in land ore ?et be se. the bischope passit a tyme percase in þe land quhare his erand was, &amp; his bruthir prosebia, a haly man, can with hyme ga. for þat tyme wes na prelate þat men gef til sa mikil state, ?et wald he mekly on fete ga fra paroche kirk to and fra, to visy in quhat wyse þe kirkmen did þar seruice, or hou lawit men can wirke in þe treuth of haly kirke. sa sayand þare psalmis be þe gate rist þa cane, for it wes hate, &amp; fand a faire place, &amp; set don, to pray in mare deuocione. &amp; for þat cause athir his buke opnyt &amp; þare-one can luke. &amp; as þai goddis wark can wirk, a cloud vondir blak &amp; myrke stroublit þe ayre, in sic manere þat þe lifte, [þat] befor wes clere, wes myrkare þane þe nycht. &amp; þare-with fel þe rane sa thycht þat, quha þat þare had ben to se, suld wene noyus flud suld be. bot, quhare þire twa prayand ware, þe fellone weddire þare forbare, &amp; as a circle þame about þe myrke cloud wes haldine oute, sa na rane mycht entre þare, quhare þai brethir sittand ware, þat mycht dere þaim quhare þai sete, na claith na buk noþir wete. &amp; quhen þe cloud wes away, þai rase &amp; passit one þare way, &amp; lofit god hey one hycht, þat sic solace had þaim dycht; &amp;, quhare þai wald be, com wele, &amp; did þare devore ilke deile, as seruandis gud &amp; leile, to lofe of god &amp; of saule-heile. thru sic merakle sancte Niniane, &amp; fere gretare, clerly schane, &amp; thru [his] lif &amp; his techinge ensampil gef of gud lowing til al þat mycht hym se ore here, or quhare he can duel com nere; for as a lavntern he wes lycht, þat in myrknes giffis men sycht, hou þai suld lefe erroure ay And to uertu ches þe vay &amp; in þis mirknes gang sa ewine, þat [þ]ay emples mycht god in hevyn; &amp; til men of al estate ledar he wes of þe richt gat. &amp; quhen þe tyme cumyne was þat he of þis lyf suld pas, of parfit dat &amp; rype elde, þe dete of flesche he can ?eld of septembre þe xvi day, þat quhythorne in-to galouay, fra cristis birth thre hundir ?ere &amp; twa &amp; thretty to þat nere; &amp; in sanct martynis kirke wes enterit þat he gert virke, &amp; in a costlyk kiste of stane, til mony ?eris war ourgane. þare god cesis nocht to virke for hyme merakles, to strinth þe kirk. rycht as he lefand here ves clere in mony verkis sere, sa god wirkis for hyme nov ma ferlyis, for to ger men trew þat, þo he of þe warld dede be, god hyme has in mare dante, to ger men honoure hyme here &amp; sek hyme of landis sere. &amp; he to al is helpe &amp; bute þat hyme sekis, on hors or fute. for-þi, sancte Niniane, ve pray þe þou oure aduocat sa vil be, to hewinly blis we ma wyne but schame, dete, &amp; de[d]ly syne. [O]fe þe ferlys þis is ane þat god wrocht firste for s: Ninian, fra þis lyfe fra he can wend, lestandly with god to lend. þar duelt a man in þat cunctre, þat wes of bot sympil degre, &amp; one his wyf a knafe child gat, þat fadire &amp; modyre gert sare gret; for thru it haldine wes þar name in gret lak and in schame, &amp; to þe puple in vondrynge— sa wes it borne a bys[n]yng— &amp; in gret horrour but wene til al þat euire It had sene. for a-gane kynd wes it sa, þat bakwart stud heile &amp; ta. &amp; þe face als to þe bake It had, þat gretly wes to lake. &amp; þe hend part þare neste of þe hed ves fast to þe breste. handis &amp; harmis to þe kne var drawine as al ane suld be. &amp; vtrely wes it but profyte— I vat nocht gyf nature had þe wit. Nocht-þane lang tyme þai It fede, for þai hyme gat in lachful bede, &amp; tretyt weile þat vnthrifte, til eld had it brocht fra schrifte. &amp; quhen modir &amp; fadire bath had sorouyt til þe lyf þai lath, þai held þame stil, þo þai wa ware, nedly for þai mycht nomare. &amp; at þe laste ran þame to thocht þat gret vondire sancte Niniane wrocht of goddis grace, to quhom he had bene seruand in al degre. &amp; in traste of his mykil mycht, þai tuk vpe þat for-worthine wycht, &amp; brocht [it], quhar sancte Niniane lay, &amp; It done laid &amp; cane say: “sanct Niniane, tak þis gyfte, ve þe bryng, a thing but thrifte; þe quhethire, þo it lathly be, inpossible is nocht to þe for to recouer it, gyf þu wil; þarfor we bryng [it] her þe til, othir be þe to hafe remede of þis mysfigur, or be dede. þar-for profe þi mykil mycht for goddis sak in þis wicht!” &amp; as þis done wes, in hart sare þe bysnyne thing þai lefit þare, &amp; went agane to þare place, gretand and sayand, “alace!” [N]ow wil ve her a ferly tel þat of s: Ninian þan befel. for, as cumyn ves þe mydnycht, þar apperit to þat ful wycht a man schenand brycht &amp; cler, as dois þe sone þat ve se here, &amp; arayt in althing as bischope þat mes suld syng; &amp; with his hand twechit lychtly his hed &amp; bad [hym] ryse in hy &amp; lofing til his savor ?eld, &amp; one his vay þan furth helde. þat bysnyne [thing] to þis tuk kepe, &amp; vaknit as of hewy slepe, &amp; raxit hyme, &amp; recouerit wele oyse of lymmys ilke deile; as kynd wald it suld be, sa wes he mad in al degre. þane passit he furth on hame, to þame þat of hym had sic scham; &amp; þane had þai gret Ioy &amp; lykin[g]e, &amp; lofit deuotely hevynnis king, &amp; to þe abbay rane but mare, &amp; it tald til al þai fand þare hou sanct Niniane had don þat thing. þan gert þai þe bellis rynge, &amp; gert þis thing knawine be til al þat ware in þe cunctre, &amp; gert it þare be put in wryt, þat men suld lang-tym think on It. I treu, þare lifis nane þat al cane say of sancte Ninian, þat wes sa mek a confessoure &amp; of vicis persecutore, lofare of vertu &amp; dyspysare of þe warld, of hewine ?arnar. &amp; for he studit here to be pouer, in hewine rike is he. ay wes he besy for sawle-heile in gret trawale as seruand leile. &amp; for he sa weile [her] wrocht, of hyme god for?etful is nocht, bot his relykis menskis ay, quhare þai ar fe[r]terit in galouay. þe quhilk fertir men beris ay of witsone owke þe twysday, vith festiuale processione, til a chepal be-owt þe ton, nere þe quartare of a myl, &amp;, as It þare has ben a quhile, hame to þe abbay þai it bere vith gret solempnyte &amp; fere. bot one It lais na man hand, bot þe maste vorthi of þe land, þat be lyne of successione, beris it in processione. &amp; þat tyme for þe pardone gret mony pressis þare it to get. þat pardone is lestand ay fra þe for-sad twysday of sanct Johnne þe baptist to þe birth, bath vith solempnite &amp; mirth. for-þi þat tyme ilke ?ere men cumis of landis sere, of france, of Ingland, &amp; of span?e, of þe pardone for be-wan?e, &amp; of al landis þis halfe proyse men cumis þare, of commone oyse, of valis &amp; Irland eke. þar hyddir men wil seke, in sic nowmir, I tak one hande, þat sic day tene thousande þar men wil [se], for-out mare oftyme þat cumis þare. &amp; þar-of suld nane ferly, for þe merwalis done Ithandly, þat he kithis one sare &amp; seke, þat deuotely vil hyme seke, or fastis vith deuocione his fasting, þat nov is commone; þat is, fryday fra þe novne til sonday at þe mes be done. &amp; how men fastis it, gif þou vil spere, thryse ilke rath of þe ?ere; twise to-giddire, þe thrid be skil, in þat quartare, quhen þu wil. for he þat in honour of Niniane deuotely þat faste has tane, quhen he fastis, gyf þat he in state of grace &amp; gud lyfe be, he sal eschewe of his ?arnyng, bot it be vnleful thing. for at quhythorne is wrocht ilke day fer ma vonderis þane I cane say, of sancte Niniane be þe prayere for men þat ar in parilis here, one sey, one land, or in seknes, or ony maner of distres; of þe quhilkis, gyf I tald nov, þe teynd part, men suld nocht trev. for def men þar gettis herynge, &amp; blynd [men] als parfit seynge; halt men als þare gettis bute, þat has seknes in hand ore fute; &amp; dume [men] als gettis þe speke, þat mekily vil Niniane seke; and als of parlesy men gettis þar heile parfitly; &amp; [sume thru] ydropcy [sa] grete swolline, þat þai ma nocht ete, ar swampe mad at þe prayere of sanct Niniane, hale &amp; fere; &amp; vthir þat of þare vit vod war, gettis It; &amp; sume þat pane had of þe stane, or seknes in-[to] flesch or bane, or quhat-kyne Infirmyte man haf, gyf þat he socht sanct Niniane deuotely, gat heile, þo it ware myslary, thru þe giffar of al grace, to quhame s: Niniane seruand vas. &amp; grant god þat we ma be his seruandis in lyk degre, of þis lyf [þat] we ma twyne but det, schame, &amp; dedly syne. [O]f sanct Niniane ?et I ?u tel a ferly þat in my tyme befel, in galoway, til a nobil knycht, þat sir fargus magdouel hicht, &amp; hardy vas of hart &amp; hand, &amp; had þe leding of þe land, in vorschipe &amp; slachtyr bath one Inglis-men to do skath. &amp; for þai had of hyme ay doute, þai var richt besy ay aboute to fynd sum get hyme to grewe, gyf fortone wald thole þaim eschewe. &amp; quhen þai had sere vais socht, &amp; fand þat þai profit nocht, þat þai mycht nocht do be mycht, þai schupe þaim for to do be slycht; &amp; spyale gat to se quhen he fra strinth of men mycht fundyn be, þat þai mycht cum on hyme þane, &amp; tak hyme but skath of men. þane þe thre counteis of carleile to þis var accordit weile, &amp; borne of galouay gat a spy, þat to vyne gold ves rycht besy; for-þi stithly he swar þane, þo he ves a scottis-mane, þat he suddandly suld fulfil þe connand he mad þame til; &amp; þai one [hand] tuk his payment, in hope to fulfil þare entent, &amp; socht opartunyte how þat best mycht þane be, as vmquhyle did [fals] Iudas, þat cristis awne discipil vas. for is nane, I vndir-ta, sa paytener, na sa fellone fa, as is mast hamely, gyf þat he vil wikit man or tratour be. rycht sa þis man, þat vas hamely with hyme, þane can hyme espy, til he viste sere placis, quhar he with fow folkis suld lugit be; &amp; þane to carleile vent one ane &amp; tald þar-of þe capytane of his erand þat he had done. &amp; þane þe capytane alsone þe thre counteis in til hy gert be gadderit ful priwely, &amp; one in-to galouay rade þe nycht þat þe triste ves made. bot þe knycht, at viste nocht of þis tresone aganis hym wrocht, in til a housband ton þat nycht to slepe &amp; ese hyme can dycht. &amp; as he halfine-slepand lay in his bed, befor þe day, þar come a man lyk to be a bischope in al degre, &amp; put one hyme fast twise or thrise, &amp; bad þat he suld [al]-son ryse; for a gret oste of Ingland, for to supprice hym, var cumand; &amp; bad hyme pas &amp; haf na doute to contre þaim, þo þai var stoute; for he suld in his helping be. þane askit he quhat vas he. quod he: “Niniane is my name in quhityr[n]e, quhare I duel at ham.” þe knycht þane as a dochty man dicht hyme belyf, &amp; on hors van. &amp; quhen he bone ves to ryde, he had na man vith hym þat tyde þat ves gadderit ?et hyme til, bot twenty men, gud &amp; il. &amp; his menstrale, Iak trumpoure, þat vas gud man &amp; gud burdoure, of his maister vitand nocht, na of þe gret oste hym þan socht, come rydand thru þe vod percace, quhar al þe fais cumand vas. bot myste ves in sic degre þat nan mocht a stane caste se. bot Iak, þat vas be þe gat syd, quhare þe Inglis com þat tyd, and vend veile it had his lord bene, þat gadderit had his men bedene, vnwittand hyme, to mak sum rade, &amp; trumpit heily but abade, &amp; with al mycht bettir blew. þe Inglis, þat [þat] blaste vele knew, vend þar spy betraisit had þame to þe knycht, &amp; but abad þai fled fast &amp; durst nocht byd. &amp; þe knycht, one þe tothire syd, quhen he hard his trumpat blaw, come on hastely but ony haw, quhare þai ware fleand, þe self vay. &amp; þar-with wox sa brycht þe day, þat he saw þame fle but areste, vnknyt scalit in þe foreste. &amp; þare-with sone gadderit þe land, &amp; til hyme com son on hand, &amp; þare fais, sa agaste, þai chasit sa ferly fast, þat þe best part of þaim ves slane, &amp; feile to ?eld þaim vare rycht fayne; quheine eschapit, but merdale, þat for to tak ves nan awaile. &amp; sa wane þe scottis-men gret riches. quhare-for þe land relewit vas. &amp; þe knycht reparit hame vith wictory &amp; with gud name, &amp; went to quhithorne but abad, &amp; to sanct Niniane offerand mad. þar-of eftire, in schort quhile, he gert his quere rycht wele tyle, in mynd of þe dede, þat he did for hyme in sic degre. sa byrd al galouya hym honoure, þat to þame is sic patronoure, quhen þai ned haf, gyf þat þai in stat of grace wil hym pray. for-þi honoure be til hewynis king, &amp; to sanct Niniane honouryng in al tyme of lifand men. þar-to say we al “Amen.” þis wes done but lessinge, quhen sir davi bruys ves king. [I]n Ingland syne betyd, a wikit man, þat gret myse dede, for his purpos to be tane &amp; put in pressone stith of stane. &amp; he, sa in pressone sted, to de ful dede ves ful rad. &amp;, þo he wes in sic effray, ?et he vmthocht he herd say, þat, quha-sa had vndirtane to fast or sek s: Niniane, þat he suld help þaim til cum out of quhat parel þai had dout; for-þi to sancte Niniane mad he a wou, gyf he ware mad fre of þat dout, þat he suld seke sancte Niniane on his bare fet, &amp; fast his fast with gud wil, gyf he mycht fredome get þare-til, &amp; þare, quhar he wes mad faste, deuotely be-guth þe fast. þane weilang in þat pyful pyt in gret dissese he cane sit. syne come þe serefe to þe ton, &amp;, to hald þe law, set done, &amp; gert þe mysdoaris bryng to curt, to here chalansing of sere trespas þat var done. þane ves he brocht to curt sone, &amp; asyse callit of worthy men, &amp; he accusit stratl[y] þane of sere poynttis, quhare-in he had trespassit in þe cunctre, &amp; with asyse culpable mad, &amp; to þe gebet demyt but bad; þane to þe rape wes til thifte. a prest wes brocht to here his schrifte. þane presit mony to conway hyme to þe gebet ewine þe way, &amp; þat he suld nocht eschape, about his nek þai knyt a rape, &amp; tit hym vpe, &amp; lefit hyme þare, &amp; ilke man away can fayre. bot, þo þat he ves for his gilt be manis sicht sa foul spilt, ?et duelt ane by hyme, lik to be a bischope in al degre, þat kepit hyme sa in þat sted, þat he mycht feile na pane of ded, &amp;, quhen nycht com, tuk hyme done, &amp; sad: “ga frely to þe ton for-out dout of effray!” þane cane þat wrech til hym say: “gud man, for god I pray þe tel quhat þu art þat helpis me!” quod he: “Niniane is my name at quhithirne qu[h]are I duel at ham, &amp; here is cummyne to helpe þe for þi awou þu mad to me, þare-for ga furth &amp; be nocht rad, þo þu be in parele sted, for I sal ay be þe nere hand, gyf þu be to me treu seruand.” with þat he went away, &amp; þat catife but mare delay vent to þe tone als apertly as he had neuire bene gilty. þane one þe morne at dais lycht, as men one hym gottine had sycht, þe keparis of þe law hym fand; &amp; smertly [þai] his handis band be-hynd his bak, &amp; sad þat he suld mare treuly hangit be. þane ves he harlit [furth] but let, &amp; hangit fast one a gebet, &amp; al bad by hyme in þat sted til þame thocht þat he wes ded; &amp; syne [þai] held þare way bedene. bot þe bischope, þat ves nocht sene, helpyt hyme as he did are, &amp; to þe ton ek gert hym fare; &amp; þare duelt trastly þat nycht til one þe morne [at] dais lycht, &amp; but dout [þane] vpe &amp; done did his erandis in þe ton. bot þat day ore it wes none, a seruand one hyme hand lad son, &amp; sad, with wichcraft he delt, &amp; feile men opynly he telt, &amp; sad þat he suld no mare dissawe men as he did are. &amp; sone assemblit his commone &amp; harlit [hym] sone of þe towne, &amp;, his handis bundine bath behynd his bak, [hangit] hyme rath, &amp; bad ?et by in þat sted, til þame thocht he ves ded; &amp; ilke man held his way. bot þe bischope helpit hym ay, as he befor twyse had done. &amp; to þe tone ?et went he sone &amp; als pertly duelt als stil as he had neuir done ony il. bot or he had bene lang tym þare, he ves hynt be how and hayre, &amp; to þe serefe brocht fut-hete. þat gert hyme swere þare how-gat þe ded he [had] eschapit thryse, &amp; he condempnyt be leile syse. ansuere sone til hyme he ?ald, &amp; þe manere al hale hym tald hou he mad, quhen he ves tane, his awou til sancte Niniane til fast his fasting, &amp; þare til eke on his [bare] fet hyme to sek, gyf he wald helpe hym til eschape þe schameful ded of sword or rape; “þare-for, quhen ?e hangit me, venand weile I suld ded be, sanct Niniane ves ay by me nere &amp; me kepit haile &amp; fere, &amp; with me spak &amp; bad me be his seruand, &amp; he suld kepe me. &amp; þat tym [þar] wes richt nane mycht hyme se bot I alane.” &amp; quhen he has þis taile tald, al had wondire, ?ung &amp; ald, þat he suld sa-gat eschape, þat sa hangit ves vith þe rape thre dais fra none to nycht be lachtful Iugment &amp; rycht. þan þai haf to consel tane þat for þe sak of sancte Niniane, agane quham þai vald hald na strife, þat þai vald gyf þe thefe þe lif, þo þat tyme bot lytil fame ves rysine of þis sancte Niniane. þat man syne ?erly can hym seke al nakit, bot sark &amp; breke, Ilke ?ere, I tak one hand, fra quhare he duelt in Ingland. til god be Ioy &amp; lowing ay, þat sic meraklis for his schewit ay! &amp; þis sa schort tyme gane ves þat ?et it is in memor fresch. Ane vthire tyme oure solouay sand ane Inglis ost com in scotland thru nydisdale þe ewine way, þane socht in-to galouay; &amp; þat sa priuely v[e]s done þat of þame vist rycht quhon, til þe forrouris scalit ware [our] al þe cunctre here &amp; þare, &amp; prayt nere þe cunctre hale, &amp; brocht [þar pray] nere to þar stale. þat þar abad nocht ful lang, bot hame blyth went of þat fang; &amp; þar departyt [þai] þar pray, &amp; Ilkane a sere gat held away, til þai come til þare wynny[n]g-place. &amp; ymang vthire ane þar wes þat of retenu wes for þame of þat land til a mychtty man, þat in fet wes sa sek &amp; in handis &amp; armis eke, þat he mycht nocht gang of þe place, na bryng his handis til his face to fed hyme-self; ?et wes he þe mast fellone man þat mycht be, &amp; cruel and paytynere. &amp; at his sad man can he spere hou þai had done quhare þa var, &amp; quhat wynnyng þai gat þare; “&amp; quhat my thred þarof sal be,” he sad til hyme, “þu lat me se!” quod he: “lord, sa haf I sele, in galouay we haf don rycht wele, &amp; of þe thing þat I þare wane, ?e sal haf thred as of ?ure man, of nowt, schepe, hors and ky; &amp; of þat land ?et brocht haf I a man to ?ou as presonere, þar-with for to mend ?oure chere.” þan sad he: “mot weile þu fare! for is nocht mycht ples me mare þan a scot [þat] I mycht se. for, þo [þat] I þis bundine be, ?et suld I sla hyme but abad, þo I assith for þi part mad.” þan smyland sad þe man hym til: “me think ?e [of] Il rewlit wil gyf ?e vald s[l]a, gyf þat ?e mocht, a presoner þat war ?ou brocht.” sad he: “bath I wil &amp; ma hyme sla, gif þu dois as I say. bundine bryng hyme to me but let, &amp; in my mouth þe heft þou set &amp; outwart þe blad of a knyfe; &amp; sone sal I ref his lyfe.” þe squyar sad: “sir, be þe buke, þe scottis-man þat I tuke, to saufe his lyf I hicht lely for it þat he mycht gif gudly; þar-for wil I nocht thole þat he be sa slane, for ocht ma be.” ?et þe squyar had hyme brocht til his presence, þo he wist nocht, þat herd hym schew þe fellone wil al scottis-men þat he had til, &amp; sad: “sir, quhat wynnyng had ?e, þo ?e had mycht, to sla me? bettir war to be stil, þane desyre a man to spil; for to god I cont a fa þat but chesone a man wald sla. bot god forbed þat man mychtty to sla war of sic fellonny as ?e, gif ?e ?our handis had! for bettir ware a wou ?e mad one godis half to sancte Ninian, to sek hyme sone, or ?e fane; for of his helpe recouer ?e may al ?our lymmys, I dare say.” þan sad he: “is þu þe scot þat my squyere withoutyn dout hecht þu suld safit be? for, gif ne þat ware, sa mot I the, in my mouth suld cum na bred til þat sudandly þu war ded; þo in my mouth I held þe knyfe, ?et suld þu þar-with lef þe life.” þan sad he: “sir, I consel ?ow to sancte Niniane ?et ?e awou, in gud entent &amp; hart meke ?e faste his faste, &amp; hyme seke in hope þat he grace sal gif ?ou til, to wauld ?oure lymmys at ?our wil. for I wat weile, he is of mycht to ger ?u haf ?oure lymmys rycht, be sere ferlyse I wat [þat] he has wrocht in mony infirmyte.” his spek cane þe lord enples sume-thing &amp; his hart gef ese. quod þe lord: “þo I ne trew al þat þu sais me as now, ?et sal I in-[to] galouay fare but bad, to sanct Niniane þare, &amp; fast deuotely his fasting, of my lymmys for recouering. &amp; þu sal byd me here behynde, in case þo he wil nocht me mende, þat þu ma lose þe lif with schame for þi spekine, quhen I cume hame.” þane vrat he for a condyt, &amp; it was grantit hym tyt; &amp; he rycht rathly mad ?are, &amp; furth on sown can he fare, to sek sancte Ninian in galouay &amp; for his heile til hym pray. &amp; to þe place as he ves cumyne, men of his hors hym has nummyn, &amp; in-[to] þe kirk, or þai fane, þai brocht hym befor s: Ninian, &amp; mad hym þar a bed fut-hat, as efferit til his estate. þe mast part of þat nycht he lay vakand, &amp; ?arne can pray to s: Niniane, hyme to mend &amp; in his lymmys helpe hym send. &amp; al þe morne duelt he stil, prayand sumdele with Iwil vil, for he gat nocht heile sa sone as he demyt he suld haf done. ?et duelt he þar þat nycht stil &amp; þe hale morne þar-til, vith angry wil, for þat he, as he vald, mycht nocht helpyn be, &amp; faucht &amp; flat with Niniane, &amp; sad oftyme hyme al-ane: “ves I nocht wele prowit a sot, þat trewit sa son to þe scot, þat sa stratly had vndirtane his scottis lord s: Niniane suld gyf me heile, gif I hym socht? bot þat ves fals, for he ne mocht; &amp; suppos þat he had mycht to helpe me as þe scot hicht, I suld haf wityne, had I bene vyse &amp; put out of wene, þat scottis-man of galouay þan suld neuire helpe ony Inglis-man or ?et recouer hym of his sare, bot erare purchas þat he sek vare. þarfor, gif I ma cum hame, þe scot sal de vith gret schame, þat gert me mak þis travale, hichtand It suld me awale!” vith þis he left nocht, bot efte can ban sancte Niniane, þe haly man; for men hurt communly ar mar turne &amp; mare angry, one quhat wyis sa it fal, þane he þat has his lymmys al; &amp; eth is for til eke disese til hyme þat is seke. &amp; fywe causis ar þai sere quhy men ar torment[it] here: othir for vertu in prowyng, as tyd of Iob in fanding, for he held ay tholmodnes in tynsale of gud &amp; seknes; or of meknes for ?emsele, as to sancte paule quhile befel, þat had gret fanding in his flesch to hald hyme in-to meknes, ellis [he] suld oure proud haf bene for þe sicht he in hewine had sene. þe thrid cause is but were for synnis to be clengit here, as tyd of hyme lang can ly in seknes of perlesy, to quham criste sad: “ryse al fre, for þi syne is forgiffine þe.” þe ferd is, to mak vnhyd þe Ioy of god, as quhile betyd of hym þat borne ves blynd man &amp; syne thru criste his sicht wan. þe fyft is, þe betaknyng of al-lestand dampnynge, as first here þare be giffine &amp; syne euir in hel to vyne, as of Iudas quhyl betyd for þe tresone he crist did. bot quhilk [of] þir causis gert be þis man in torment, nov sa ?e! þane, quhen he had chyd his fil, his men mekly sad hyme til: “sir, ?e ma haf na bewayne vith sanctis þis to mak bargane, for of þame for ony thret men ar nocht wont þare erand get, bot erare mon be [askit] þai vith meknes þan with outray. þarfor lefis ?oure crabitnes, &amp; þis a nycht with meknes to s: Niniane makis prayere þat he will mak ?ow haile &amp; fere, &amp; to-morne but [mar] delay, gyf ?e wil, fare hame ?oure way!” &amp; þat nycht as he slepand lay, a lytil befor þe day, ane put one hyme, lyk to be a bischope in al degre. þane waknyt he in gret affray, &amp; sone to þat man cane say: “I pray þe, þat waknis me, tel me þi nam quhat þu be!” quod he: “Niniane is myn name, þat þe waknis for to blame for þe foly þat þu ded, quhen þu with me sa roydely chid, &amp; mystrowand þat I mocht helpe þe ocht, þu me socht. þare þu mysdid, nocht anerly to me, bot to god almychtty, mystrowand he wald gif me mycht þi lath lymmys for to rycht; &amp; nocht conuertand þare-of þane, sad þu suld ger sla my mane; for he for þi gud eggit þe to cum here þe way to sek me. bot þu sal wit now be sycht þat god has grantit me sic mycht, þat I ma helpe quhom I wil, þat mekly sekis here me til. þi lymmys haile &amp; fare sal be, bot with þine ene þu sal nocht se, þat vthire ma ensample tak vith halouys bargane to mak. bot ga þu nov hale ham, &amp; send me, my man, [þo] þu stane-blynd be, or þu sal wyt I ame of mycht ver þane þu wes þe to dycht.” þis sanct Niniane vent away, &amp; þat fellone, quhare he lay, raxit hyme, &amp; fand hale his lymmys al þat mad hym bale; &amp; bad his curting vpe suld be drawine, þe lycht for to se. &amp; quhene it vpe ves tycht, þane wist he he [had] tynt þe sycht, &amp; gretand sare he sad: “alace! for myn ogart I haf tynt grace! þat is oure-weile kyd one me; for blynd I ame quhyt &amp; fre. but lofit be þu, sancte Niniane; þocht þu fra me þe sycht has tane, my lymmys hale þu has me lent, quhare-in lang I haf had turment, to gere be [me] mysterful kene þat wele þu may helpe al mene, &amp; to be were be me þat þai nocht bot lowyng of þe say; for be me knawine has þu made þat þu cane helpe &amp; hurt but bade.” þane went he one-til his lande, &amp; þis tald til al he fande, &amp; sone his presonere hame sende, &amp; gef hyme gud, hyme til amende. for-þi, Ioyful sanct Niniane, þat oft helpis mony ane, agane al fais þu helpe me, sene or vnsene quethir þai be, &amp; gyf me grace sa til lif here, quhethire I be haile or ellis fere, out of þis varld I ma twyne but schame, det, &amp; dedly syne. [A] lytil tale ?et herd I tel, þat in to my tyme befel, of a gudman, in murrefe borne in elgyne, &amp; his kine beforne, &amp; callit vas a faithful man vith al þame þat hyme knew þan; &amp; þis mare trastely I say, for I kend hyme weile mony day. Iohne balormy ves his name, a man of ful gud fame. &amp; in processe of tyme tyd hyme til haf þe worme in til his lyme, &amp; wrocht sa in his schank &amp; kne, þat bath ware þai lyk tynt to be; for bath þai var sa swollyne of þat worme fellone, &amp; bollyne, &amp; þat syndry holis rynnand, þat one þat syd he mycht nocht stand, na gang na fut of þe sted to wyne his fude na eschew ded. &amp; þat held hyme ful thre ?ere, ay were &amp; were in þat manere, þat helpe of gris gat he nane, na of charme, na of stane. syne a tyme, as he lay, hyme come to mynd [þat] he herd say, þat, quha wald sanct Niniane seke &amp; to fast his fasting awou eke, þat he suld gif þaim þare askyn[g]e, bot it ware wnleful thyng. þarfor he awouyt, ore he fayne, to fast &amp; sek sanct Niniane, in hope sic grace he suld gif hyme, þat he mycht weile recouer þe lyme. &amp; fra he sic awou had made, of þe mast redy gud he hade, sone his spending he can [mak] ?are þar-with he suld to quhythorne fare, &amp; gat men to by hyme be, to helpe hyme in necessyte. &amp; quhen þis wes redy made, he fure his way but abade, &amp; held one þe nerraste way quhar met &amp; drink ves fundine ay. &amp; mylys are, quha cane tel, fra eglyne, quhar he can duel, to quhythirne, I dare say, twa hundre myle of met way. ?et with disese and payne ydire he wane, &amp; ves fayne. &amp; quhen he come to þe kirk, þai tuk hyme of his hors [ful] Irke, &amp; one twa handis &amp; a kne to þe hye altere trawalyt he, &amp; offerit þare; &amp; men hyme dycht a bed to ly [on] in þat nycht. &amp; he, þat sare wes &amp; wery, slepit oure þat nycht sadly. &amp; one þe morne, as It dew day, til hyme, þat halfly-slepand lay, sancte Niniane cane apere, &amp; teyndirly cane at hyme spere gif he in wil wes to fulfil þe awou he mad hyme til. quod he, ?a, for wa or weile he suld fulfill it ilke deile. þane sad sanct Niniane: “þo I spere, þi gud wil haf I nocht in were; bot sen þu has with gret disese þis trawele mad me til enples, I lat þe wit þu sal nocht þi erand tyne þat þu has thocht. for-þi gang hame, quhen-euir þu wil! for, þo þu cume one hors me til, to gang hame þu sal hable be one þi fete in prosperyte, &amp; haf þi lyme hale &amp; lycht, as euire þu had in þi mast mycht.” &amp; as day come, he fand his schank hale &amp; fere, &amp; ?arne can thank god of his grace, &amp; sanct Niniane, &amp; mad þis kyd til mony ane; for bath his schank &amp; his kne ware als haile in al degre as þai ony tyme befor wes, owtane þare wes les of flesche &amp; smallare sum part but wene þane þe todire leg had bene. &amp; þis mer[w]alle wes mad kyd. XLI.—AGNES. “&amp; his fadire of wyf wat nocht na of sic delyt neuire rocht, to quhom seruis ythandly þe angelis &amp; has ferly; as of habundance is na lessing na of his riches na mynissing; &amp; of his odoure thru þe smel þa ryse agane þat deid can fel, &amp; al sekmen of his tweching of verray heile gettis mending; &amp; his luf is ay chastyte, &amp; haly mon his tweching be, his cuplyne is madynhed, ay schenand in word &amp; deid.” þer fywe scho repetyt efte &amp; sad til hym, or scho lefte: “his kyne is of hye degre, &amp; mare fare is possibilyte, &amp; to be-hald he is farare, &amp; to luf hyme he is swetare, &amp; al grace is excedand;” &amp; fywe beneficis reknand þat hir spouse gef hir &amp; al þai þat hir to spouse lykis to ta. &amp; first, in takine of weding he erlis þaim with his ryng, of fele vertuse with syndrynes he clethis þame, &amp; neuir-þe-les with þe fare blud of his passione taknys þar chekis vpe &amp; done, &amp; cuplis þaim with hyme til hand of luf þat euir is lestand, &amp; rychtis þame with þe tresoure of hewinly Ioy, grathit þarfore; “&amp; my luffar in sic wedyng has me erlyt with his ryng my richt hand &amp; als at anys has ennornyt with schenand stanis, &amp; with his mantele cled has me of fyne gold, ful fare to se, &amp; syne with bruchis ful mony has me arayt craftly; &amp; he þar-to of his gret grace has mad a takine in my face, þat I sal tak one na manere bot hyme any [vthir] lufere, &amp; his blud has my chekis mad ful fare, þat falow ware &amp; fad. &amp; als his body is to myne cuplit with Ioy þat ma nocht fyne. &amp; he sic tresoure schewit me þat neuire mar gane sal be, gif I wil as til hyme dere in til his luf ay perseuere. al sic giftis, &amp; wele mare, he has giffine me with Ioyful fare; þarfor suld [I] vnhappy be, gif I lef sic a luf for þe.” &amp; quhen þe ?ung man herd þis tale, his hart þane cane to-brist for bale; for sorow hyme sa sadly socht, þat of hyme-self na thing he rocht; bot seknes had he nothir-quhare, bot in his hart he had sic care, þat til his chawmir he hym sped, &amp; ruschit done one his bed. þane can þai til his fadir tel hou at his son in seknes fel; bot quhat seknes, þai ne wiste. for-þi his fadir send but friste medicinaris, his stat to se &amp; to deme quhat seknes had he. þe quhilkis quhen þai saw his stat, has sone persawyng be his late þat hyme nothire ailyt mare ne myn bot þat luf distren?et hyme. his fadir sperit quhat scho wes he luffit. &amp; þai sad agnes, þat hyme behuffit haf til his vif, or ellis for hir tyne þe lyf. þane ves he blyth &amp; thocht son his sonnis ?arnyng suld be done; &amp; gert agnes be brocht hyme til, venand his etlyng to fulfil, &amp; sad hir: “agnes, þu suld kene þat þu art cummyne of symple men in regard of my gret mycht &amp; of my dignite þe hicht; ?et sal I thole my son wed þe, anerly for þi bewte, &amp; gif þe far possessione of castellis, towris, &amp; of towne, &amp; gold and siluir neuir-þe-les, in sic plente as þu wil ges; &amp; sa ma þu to mare stat wyne, þane euir wane ony of þi kyne. &amp; ful war þu for to forsak til haf my son to þi mak. þat has na cause to tak þe bot anerly for þi bewte.” þane agnes sad hym schortly: “certis, gud sir, maryt ame I, &amp; I ma na wyse brak þat band, for gold, siluer, na for land; &amp; my spouse is mychtyere þane þi son, &amp; fere richere, &amp; has giffine me in mariage, þat neuir sal fal?e, his herytage; for-þi, sir, spek to me nomare here-of, for þis is þine answare.” þane þe prefet begane to spere at frendis þat hym teyndir were, quhat man it wes &amp; quhat he had, þe man þat agnes þe ruse of mad. &amp; sume of þame sad hyme to, þat crist hir spouse callit scho. þan þe prefet newit his spek, &amp; gluthryt hir with wordis mek &amp; fandit fa[s]t to bow hir vil; bot scho plat nay ay sad hym til. &amp; quhen faire spek cuth nocht awal?e, with harsknes he can hir assal?e, &amp; manesit hire to bet &amp; bynd &amp; put hir al turment he mycht fynd &amp; pyne hire, til scho granttit do his sonnis ?arnyng. bot na sais scho, bot his thret na his gluthryng scho set bath in til a lyne, &amp; at his vordis mad smylyng in manere of scornyng. þe prefet þane, þat wes wrath, sad: “of twa thingis ches ane rath; gif þu wil virgine be, mak sacrifice, þat I ma se, humyly one til oure goddes, þat mychtty is &amp; euire ?et wes, or ellis to þe bordale ga, to thole al men þe frely ta.” ?et for-cause scho wes freborne &amp; hire eldris hir beforne, of hire kyne he had dred for to supprice hir as of ded. þarfor he thocht hire to gere sla for þat cristine treutht scho can ta agayne þe lawis oysit þane, quhare-for war slane wyf &amp; man. þane sad scho: “nothire wil I to þi fals godis sacryfy na ?et sal I fylit be vith ony manis flesch, parde; for I haf goddis angele ay, þat kepis me bath nycht &amp; day.” þe prefet þan but ony mare gert dispole hir al bare, &amp; gert hire til þe bordale lede, to fylyt be with ful dede. &amp; quhene hire clathis al of ware, god send sic sydnes in hyre hare þat scho wes cled mare ewinely with hare þane with hire clathis in hy. nocht-þane, as scho in þe bordale wes brocht, agane hir wil haile, godis angel scho redy fand þare, in clernes schennand, þat cled hir in a garment quhyte, þat to be-hald wes delyte. &amp; sa þe bordale wes but bad þe place of haly prayer mad, sa fere þat, quha enteryt þare, suld cume of it fere clennare, &amp; gyf he ?ald dettyt honoure til god, þat al thing has in cure. ful mony for-þi entryt þare, þat for sic licht hire forbare, &amp; come owt frely þat þare wil, for reuerence þat lycht þai gaf til. þe prefet son merwale had þat nane in þe bordale bade vith hir þane for to play, bot but abad come away. for-þi in þe bordale he went, to tak hire furth in [til] entent, &amp; ruschit syne in þe gret lycht. bot, or þat he hir tweche mycht, þe feynd threst his throt sa sare, þat ded done he fel þare. &amp; quhene þe prefet herd tel þe myschefe his son befel, he rayrit rudly &amp; gret fast; &amp; to þe bordale at þe last he come, quhar his son lay ded, &amp; til agnes in þat sted he sad: “quhy has þu myn son slane?” &amp; sobrely scho sad agane: “certis, I did na scath hyme til, bot he, of quham he did þe wil, in til hyme did his pouste &amp; weryit hyme, as ?e se, for he na reuerence gef þe lycht, þat schane here-in be godis sycht, as did þe laf, þat come here-in &amp; lefit for dred of god to syne.” þe prefet sad: “now sal apere gyf þu my son, til me ful dere, has be þi wichcrafte slane, or gyf þu may rase hyme agane othir be craft or be slicht of hyme þu [sais] has sic mycht, crist, þi spous, þat þu sais wil &amp; may þi ?arnyng wel fulfil.” vith þat one kneis scho fel done, &amp; mad to god hire oracione, deuotely, þat men mycht here, sayand: “my spous &amp; lord dere, rase þis man be-cause of me, þat al þir folk þi mycht ma se!” &amp; as scho þat word cane say, þe corse rase but delay, &amp; prechit til al apon hicht of crist, hir spouse, þe mykil mycht, &amp; quhou þat he had sene in hel of werchis þare þe panis fel, &amp; þe gret Ioy in hewine þat he saw, þat vnnovmerit mycht be. ful fele þane, seand þis ferly, become cristine son in hy. of þe tempil þe bischopis al, seand þis gret ferly fal, &amp; considerand þe ty[n]sel grete of gud, þat þai war wont to gete of þame þat tuk þe cristine fay &amp; fra þar ryt went away, sedicion rasit in hy ymang þe puple felloun[l]y, &amp; cryit fast: “ga sla hir sone, þat þis wichcrafte has done, &amp; peruertis thocht and wil of al þat treutht giffis hir til; for, suthly, bot scho slane be, in schort tyme men sal se þat men sal hale lef oure lay, &amp; twrne þaim to þe cristine fay.” bot as þe prefet hyme bethocht of þat gret wondir þat scho wrocht til his son, þat witnes bare til his ded &amp; til his lare, vald scho had bene of þat sted; bot for he his awne men dred, he deput in his sted þare, þe law to hald þaim, a vicare, &amp; sorouful went away; for he as he wald, mycht nocht hir fre. þat vicar þane, or he fane, þat aspacius had to name, as inflammyt of fellone yre, gert tormentouris mak a fyre &amp; agnes bundine cast þare-in, þat al men mycht se hir bryne. bot þar men mycht se godis mycht; for þat fyre in twa ewine rycht departit, &amp; scalit ful wyd, &amp; þe mystrowand of al syd It brynt; sa þat [þe] hethine had gret care, þe cristine [men war] glad. aspacius þan, þat wes wa, gert tormentouris agnes ta, &amp; thru hir als put a sword, for þat scho prechit godis vord. &amp; sa, be scheding of hir blud he mad to god a martir gud, &amp; send hir sa one til hir spouse, to duel with hyme in til his house, thre hundre ?ere fra crist flesch tuk &amp; nyne [þar]-to, as sais þe buk. hir [frendis] come with Ioy þat day to tak hir cors &amp; bere away, &amp; eschapit narowly of þe fel paianis for inwy, [þat] kist stanis at þame þane; bot of godis mycht a-way þai wan, &amp; dicht for hir a sepulture, &amp; lad [hir] in with gret honoure. þar at hire prayer sar &amp; sek gettis heile, þat cane hir sek, in lofing of god, hewynnis king, to quham be honoure but ending. &amp; þis wes done, I ?ou say, in rome þe ane &amp; twenty day of þe moneth of februere, &amp; þe dat for-wrytine here. þar bad stil amarentia, þat nawyse wald fra hyr grawe ga, for þai to-giddir ware feid of a mylk &amp; of a clath cled, &amp; with hir als kepit had in-to clennes hire madinhad; &amp; scho þe payanis sta[l]wartly reprowit of þar fel foly, for þai tynt had gastly sycht, na wald god kene [na] his mycht, sene þai mycht with fleschly ee his wondire-werkis clerly se, þat he had wrocht to þis vergine, þat þai saklasly put to pyne. þane þai, þat to crist had na lof, quhene þai herd hire þaim reprof, stainyt hyr fellonly, til stark ded þar can scho ly. þan god, þo he debonare be, sic tent tuk to þar cruelte, þat he gert thonnir &amp; fire-slacht stirk done þe payanis þar stracht, &amp; mony of þame fled, sa fra þine furth þat, quha wald ga to visit þat suet virgine, mycht frely cum at al lykine. þane tuk þa emeranciane &amp; lad hir þare rycht fare in stane by þe tom of sanct agnes, þat hir trew falow al tym was. syne eftir, þe aucht day sancte agnes kyne, I herd say, come to wak dewotely a nycht, quhare agnes can ly, &amp; schaw cume about mydnycht a cumpany of madinis brycht, cled in clathis of gold schenand, &amp; sanct agnes þame ymang, in þe sammyne clething cled, &amp; at hire hand in þat sted a lame quhytare þan ony snaw þat euir þai schaw of þe lif-thraw. &amp; agnes to þame cane say: “se ?e na sorou be naway for me, þo ?e wene I ded be, bot erare makis Ioy with me! for I with al þir madynnis here has gottine lestand seg[ë] clere.” constancia, a virgine, syne, þat douchtyr wes of constantyne, of foule lepre wes strikine sa, þat nocht wes hale fra tope to ta. as scho herd þis avisione, son eftir scho mad hire bon, &amp; of agnes þan for þe sak went til hir fertre for to wak. &amp; as scho had hire oracione mad in gud devocione, one slepe scho fel for werynes; &amp; til hire apperit sancte Agnes, &amp; sad til hire: “constancia, stedfast confort to þe þu ta! for, gif þu in crist wil trew, of mysalry þu sal now be clene,” &amp; agnes but delay out of þat place vaniste away. Constancia þane ves vakand, &amp; hale &amp; fere hire-self fand; &amp; baptysme tuk but abad, &amp; gert a costlik kirk be mad. in virginite syne þare ay scho lifit furth til hire enday, &amp; mad of madynis a conwent to serwe god þare in gud entent. &amp; of þat kirk a prest had syne þe cure, and callit ves paulyne, a deuot man, &amp; had bene chaste langtyme. þarfor þe wikit gaste fandit hyme ful felloun[l]y vith þe brodis of lichery, þat hyme worth, þo he wes ?ape, of wemen haf þe fawlouschepe. bot, þat he mocht do lefully, he went [one] to þe pape in hy, &amp; asskit lef to wed a wife, for with his flesch he mocht nocht strife. þe pape þane be his symplenes, considerit veile þan how it was, &amp; þan gef he hyme a fare ryng, ane admyrald hafand þare-in, &amp; bad hyme þat he suld nocht Irke, bot sped hyme hame til his kirk, &amp; to þe ymag of agnes, at þare richt wele payntit vas, &amp; þat ryng til hire gefe, &amp; to wed hire he gef hym leife. þan vent he to þe ymag in hy, &amp; mad hire prayere deuotely, &amp; tald syne hou þe pape bad gif hire þat ryng he þare had. &amp; he proferyt hire þe ryng. &amp;, lo, þare fel a ferly thing, for scho put furth þe fyngir þare, &amp; he put one þe ryng but mare, &amp; drew in hire hand, &amp; sone he of fleschly fanding ves al fre. &amp; here-of in vitnesyng remanis ay þe forsad ryng one þe fyngire of þat ymag of vad of weding in-to vag. XLII.—AGATHA. Agatha, þe madine clere, ves cumyne of gentil kyn but vere, &amp; fare vas of hire body, &amp; cler of thewis but velany, &amp; in þe ton of cathenence seruit god but offence. &amp; quincyane in þat quhile ves consol[ar] of cesile, &amp; cumyne ves of carlis kine, þo he til sic a stat can vine. chynsche he ves, lycherus als, &amp; seruice mad til ydolis fals. &amp; for þe stat þat þan held he, he gert agatha til hym brocht be, til haf hire to wyf for hire gret kyn, sa men suld þe mare dout hyme. &amp; for hir beute he had wil vith hir his foule lust to fulfil. &amp; to get gud of gredines, he wald hir haf als for riches. &amp; as he seruit ydolis fals, he wald scho sa did als. sa til his presence quhen scho cumyne wes, he sad hir to: “quhyne art þu borne, madyn fre, &amp; of quhat kyne, þu tel me, &amp; to quhat godis has þu mad sacrifice fra þi ?outhad?” scho sad hyme stedfastly: “to god of hewine ay serwe I, &amp; euire sal do, for ocht ma be; for mychtyaste of al is he. na I sal hyme neuire nyt, for he is my suffrane delyt.” as quincyane persawing had þat scho wes of wil sa sad, til a matrone he can hir ta, þat callit ves effrodosya, þat wes a commone bordelere, &amp; douchteris nyne scho had, þat were of þat crafte richt as scho; &amp; to þe teynd he tacht hir to, þat þai hire thretty dais suld prufe, quhile be aw &amp; quhile be lufe, to change hir purpos &amp; wil, &amp; to ger hire consent hyme til. þai ten tuk þat innocent &amp; to þare Innys with hir went, &amp; fandyt hire in syndry wyse, to ger hir mak sic sacrifice, &amp; syne to ger hir til consent, &amp; to quincyane get hire entent. to do sa, þai vald quhyle hir flesch far hir to begil, &amp; ferly far hichtis hir make, bot in thank scho ne vald tak. syne vthir tyme þai wald hir schore vith visage bald, &amp; gere hire sa thole sic payne, þat [scho] suld þe ded ?arne fayne, &amp; syne manauce hire, þat scho þe foule bordale suld be led to. bot scho stedfaste ves in thocht, þat of al þis na-thing rocht, bot tuk bath ewine in a lyne, þar harsknes &amp; þare fleching. &amp; as fandyt þai had hire sa, þai thretty dais als &amp; ma, &amp; mocht be naway get hyre wil þare godis to sacryfy til, na to consent to quincyane, bot sad nay ay in ane, sayand, scho had fondit hir thocht one a grond þat fallis nocht, “þat is, in my god criste Ihesu, þat noþire ma brak na bow. þare-for ?oure wordis ar bot wynd, &amp; I ?oure hichtis bot hething find, &amp; al þe manauce of ?oure payne I dred fere les þane I do rayne; for þe grownd-wal of my thocht ma nocht fal?e, þat dred I nocht.” &amp; sayand þis, ilke day scho gret, &amp; ythandly cane pray, þat worthy scho mycht be to take martirdome for cristis sake; for scho thristyt oure althing for til cume til hewynnis kyng. &amp; fra affrodysya saw þat scho persewerit sa, &amp; wald nocht fal fra hir entent, to quincyane scho son went, &amp; sad, it wes les maystry hard stanis to grynd, suthly, &amp; yrne to mak als nesss as leide, þat neuir ?et done ves, “þane for to wryth agathis wil fra cryst, to consent ?ou til; for nane way ma scho changit be fra hir entent, þat sal ?e se.” þane quincyane wes rycht wrath, &amp; gert bryng hyme þe madyn rath, &amp; sad: “of quhat condicione art þu?” &amp; scho redy bowne sad: “gentil-womane ame I, my kine þat vitnesis opynly.” quod he: “quhy mais þu þe þan thril?” &amp; sone scho answert þare til: “for I ame cristis maydine ay, þare-for I ame seruand, I say; for it Is swferane mast gentrise to Ihesu crist to mak serwice.” þane quincyane, as þis ves done, sad: “of twa thingis ches ane sone; til oure godis oþire sacryfy, or thole hard turment in til hy.” quod scho: “þi vyf mot be lyk as þi god is to þe, Iubitere, thru quham þat þu has na grace in god to trew.” þane in wryth quyncyane [bad] gef hire buffetis mony ane, sayand til hire: “quhy channeris þu my gret god agane now?” sad scho: “I haf ferly þat þu art brocht to sic foly, þat þu sal þaim þi godis cal, or mak þame seruice gret ore smal, &amp; vald nocht þat þi wedyt wyf suld nocht þame resemble in þis lyf, &amp; sais sene I do foly, þat wil nocht to þame sacryfy, &amp; sais gret wrang I do þe to— þat I for-think, sa haf I ro! bot, gif þi goddis gud be, þat þu þaim folow, gud semes me; &amp; gif þu lathis þare cumpany, to me þu consent[is] playnly.” quod quyncyane þane agane: “of nocht seruis þire wordis vayne. sacrifice til oure godis mak, or til hard tormentis þe tak!” sad agatha til hyme: “parde, vith wyld bestis þo þu ryf me, fra þai here my godis name, but dout þai sal be stil Ilkane; &amp; gyf be fyre þu threttis me, godis angele, men ma se, vith dew of hewine ma softine sa, þat þi fyre sal me do na wa; &amp; gyf þu me wond, I gyf na tale, þe haly ga[s]t sal mak me hale. þare-for do one as þu has thocht, for of þi panys rak I nocht.” þane bad he hir til presone drav, for þat scho stud of hyme nan aw. &amp; scho went furth to thole sic pane, &amp; ves þar-of mare blyth &amp; fayne, þane þo scho callyt had bene to þe best fest, euire wes sene, &amp; to god betaucht al þe striwe þat scho suld thole in-[to] þis lyf. þane quyncyane one þe morne gert bryng þis maydine hym beforne, &amp; bad þat scho cryst suld nyt &amp; sacryfy is godis to tyt. &amp; for scho vald nocht nyt þat name, he gert strek hire in a frame, &amp; torment hir in syndry vyse, for scho wald mak na sacrifice. ?et sad scho: “mare delyt haf I in þere panys, sekyrly, þane ony man fane suld be to se þe thing [he] fanest vald se, or gyf a man sudendly a hurd had fundine wn[u]enandly.” þane quynciane gert hir hyng one hicht, &amp; syne hyre dyng, &amp; in hir pap wirk hir way, &amp; syne ryfe it quhyt in twa. þane scho sad: “tyrand fel &amp; prentyse of þe feynd of hel! to fra me ryfe has þu na schame sic as þu swkyt of þi dame? bot ?et haf I my papis hale in my sawle, &amp; euire sal.” þane gert he put hire in presone, &amp; mad strat Inhibicione, þat na man accesss suld hafe to leche hire na hir lyf safe, na for til gyf hire til hir fud bred or wattir, to do hir gud. &amp; as scho set about mydnycht in þat pressone forowt lycht, ane commone ald man enteryt þare, &amp; a barne befor hyme bare of brynnand sergis sic fusione þat licht as day ves þe presone; &amp; brocht al medycinaris nere, þat for hyr tyse gannand were, &amp; sad hir: “[þo] þe consulare in ser wais torment þe sar, ?et has þu done hym wel mare il in ansuer þu has mad hyme til; &amp; þo he þi fare pape haf ryfine, to þe hel sal sone be gyfine.” þane sad scho: “medycyne fleschly ?et gef I neuir to my body, &amp; schame war gyf I now tynt it &amp; sa lang now had It kepyt.” þane sad þe ald: “my douchtyr dere, schame nocht with me in na manere, for I ame cristine man, þu trew.” quod scho: “schame may nocht helpe nov, bot I lowe þe fadir of blis, þat þus of me thochtful is, as for to do sic besynes to confort me in to distres.” “quhen wil þu thole, quod þe man, þat I þe helpe, sene I crafte cane?” quod scho: “for I haf god nere, þat be word ma mak me fere, &amp;, gyf it lykand til hyme be, at his wil he ma hele me.” quod he: “I ame his appostil, þou trew, &amp; to heile þe, he send me now, &amp;, lo, art þu nov hale &amp; sownd of al weme &amp; als of wond!” sanct petir þane vanyst away; &amp; scho one kneys fel but delay, &amp; lowit god þat scho hir fand hale &amp; fere, fut and hand. þe geyleris tuk þe flicht, þai war sa red of þe gret lycht; ?et ane of þame þane hire bad, þat away scho vald pas sa stad. quod scho: “god scheld þat I tyne my crone, nov is redy!” quod quyncyane: “gif þu wil lyf, honoure til oure godis þou gife!” quod scho: “þu trew trewly þat al þi wordis are foly. suld I honoure stok or stane or ony thing bot god alane, þat helyt veile has my body, þat þu gert ryf sa cruely?” sad quynciane: “quhat is he?” quod agatha: “of hewine god he, þe quhilk till þat I ma lif, sal luf Ithandly.” quod quincyane: “now we sal se gyf þi criste ma helpe þe.” þane bad he schellis &amp; brynnand cole straw in þe floure, herd to thole, &amp; nakyt þare-one hire rol, til scho of ded had quyt þe tol. &amp; as [þ]ay his byding had fulfillit, but mare abad þe erde steryt sa felloun[l]y, þat al þe cyte in til hy schuke &amp; to-giddire strake, &amp; of mystrowand tuk sic wrake, þat of þe ton gret part can fal, &amp; twa gret consulis with-al of quincyane ware smorit son. þan blamyt þe puple hym rycht son, &amp; sad til hyme in gret hy: “al þus we thole for þi foly.” þane dred he þe sedicione, &amp; gert haf hire ?et in pressone. þar scho mad hire oracione; &amp; as to god scho had tald hire oracione, þe gast scho ?ald, thre hundre l. ?eris &amp; thre fra god man lykit here to be. þane hewinely men, of marmour fyn, a tabil mad, &amp; lad it syne by þe cors, &amp; away son þai vanist but ony hone, of þar sicht wanest away &amp; neuire ware sene to þis day. &amp; wrytine ves in þat tabil rycht fare lettire &amp; legeable: “haly thocht, wilful &amp; clene, &amp; honoure gef scho god but wen; &amp; deliuerance of hire cuntre scho gat at god, &amp; mad It fre.” &amp; fra þis tale, I tel ?ow nov, ves kid, als wele payane &amp; Iow &amp; crystine men come, in-to wil devot prayere [to] mak hire til. &amp; quincyane, eftire ded scho ves, socht hir riches in syndry place. sa come twa hors þat sythtware, &amp; fast faucht vith dyntis sare, &amp; of þe hors rycht fast þe tane vith his fete dang quincyane, &amp; þe todir bate hyme faste &amp; in þe rywere cane hym caste. bot in quhat place his caryon lay, west nane to þis day. &amp; eftir, be a ?ere wes ovtgane þat agatha þe ded had tane, a gret hyl, ves nere þe ton, brak owt in fyre &amp; brynt don, weltrand, as [it] a borne had bene, meltand stanis &amp; erde brynt clene, &amp; sa ner come [to] þe tone be lyklynes to bere It done. þane of payanis a multytud, seand þis, one wallis stud, for reddure war abaisit sa, þat þai ne wist quhar to ga. þan come þame to mynd percace þe uertu of sanct Agas; &amp; til hir fertre went þai, &amp; tuk a clath [þat] þar-one lay, &amp; sped þame vith It to þe wal, &amp; with a cord let it oure fal agane þe fyre; &amp; It stud stil ne come nerrare þe ton til. þar-for, sanct Agatha, I þe pray þu helpe ws sa, at we may owt of þis wrechit warld twyne but sudende ded, schame, &amp; syne. XLIII.—CECILE. To say sume thing is myne entent of sanct cecile, þe fare &amp; gent, þat cumyne wes of þe best kine þat rome þane nere wes withine; &amp; scho folouyt wele þare trace, for bath wyse &amp; uertuse scho wes, fare of fasone for to se, enhornyt of al bewte; &amp; fosterit ves in cristis fay, &amp; cristis ewangele scho had ay hyd in hire brest, &amp; þare-on thocht, na nycht na day cesit nocht. mekly to god, þat kepe vald he clenly hir virginite. &amp; scho eftir þe custume þane ves handfast vith a ?ungmane, þat in maryag vald hire haf tan. &amp; callit ves valaryane, þe day ves cumyne þat þai twa þat band of mariag suld ma. next hire flesch, þat wes fare, scho had al tyme þe harsk hare, &amp; ves owtirwart to þe sicht cled in gold schenand brycht. &amp; quhene al mast mery mad with mouth &amp; menstra[l]sy, þane wald scho in hart god pray be hir ane, &amp; til hyme say: “god, grant þat my hart ma I vnuemmyt kepe &amp; my body, sa þat I thole na varldis scham, bot ay be thankful to þi name;” &amp; for þat fasting &amp; prayere scho mad to god tymis sere. bot quhene þa suld to bed ga, &amp; nane wes þar bot þai twa, scho tuk hyme by þe hand in hy, &amp; til hyme sad deuotely: “my maste swet &amp; lowit thing, I wald tel þe a priwe thing, sa þat I mycht sekire be þu suld neuire discouer me, for gud na il na for mede.” “tel one þarfor &amp; haf na dred!” scho sad: “goddis angel haf I, þat kepis me ay Ithandly, &amp; lufis me sa wele, þat he wil thole na warldly men haf me; þe quhilk gif he persawe þi wil þat þu with lust nicht me til, he sal þe sla, ore euire he fyne, &amp; þu þi fare ?uthed sal tyne; bot [gyf] he be þi wil can prowe þat þu me lufit of clene lufe, in gret daynte he sal haf þe, &amp; luf þe als wele as me, &amp; al his Ioy saw þe til.” valaryane þan, thru godis wil chastyit, sad: “gif þu wil I trow þi wordis parfytly, schaw me þe angel, þat I may se þat þi wordis are verray, &amp; I sal do al þi bydyng; bot gif I ma haf persawynge þat þu luffis ony warldis man, I sal sla þe &amp; hyme rycht þane.” quod scho þane: “gyf þat þu wil prowe it suth I sa now, þu sal trew in god, hicht me, &amp; in his name baptiste be; &amp; þu sal se þe suth rycht þane, þat he is angel &amp; na mane. þarfor ga fra þe cyte ewine thre myle in name of god of hewine, &amp; in a rew, callit ‘via apia,’ syndry poure men þu sal ourta, &amp; to þame sal þu sa but gyle, þat ‘me til ?ou has send cecile, to sanct wrbane to kene me to tel hyme hire priwete.’ &amp; quhen þu fyndis hym, þu ma tel hyme þire wordis þat I say. &amp; quhen he has hofine þe, þane godis angel þu sal se.” valaryane þan but abad passit furth þe gat scho hym bad, &amp; be þe taknys he had tane, fand þe bischope sanct vrbane lurkand ymang pure men mekly, quhare mony marteris can ly. &amp; quhene þat he þam tald had his erand as cecile hym bad, þe ald his handis but mare vphewit to þe hewine rycht þare, &amp; gretand sad: “lord Ihesu, þat chast consal wele chewis nov, of þat sede froit nov þu tak þat in cecil þu can mak! for cecil as besy be ententifly seruit has þe; for hyme, þat scho als fellone til spouse [tuk] as a woud lyone, mek as a lame scho has þe send, þi treutht til ek &amp; til amend.” &amp; as þe bischope þis &amp; mare had sad, þane apperit þare a ?ung man, þat nan cuth knaw, cled in quhytare thing þan snaw, &amp; in his hand bare a buke, þe quhilk rycht fare ves on to luke, vith goldine lettris wrytine brad. quhame quhene valeryan sene had, he fel for rednes in þat sted as a man þat had bene ded. bot rath þe ?ung man raisit hyme, &amp; bad hyme rede þe buk with-ine. &amp; he red; &amp; fand þare: “þar is a god, forout mare, &amp; bot a treutht, &amp; a baptyme, þai sal al leilemen saf fra pyne, a fadir, a makare of al, a-beoufe athing &amp; euir be sal.” &amp; as he had red þis wryt, þe bischope sais: “trewis þu It, or art þu ?et of dout of It þu come here about?” valaryane þane loud can cry, &amp; sad: “na thing sa weile trev I vndir hewine as I trew It þat I saw wrytine in ?one wryt.” þe ?ung man þan wanyst away; &amp; valeryane but delay of sanct vrbane tuk baptyme, &amp; hame to cecile went syne, &amp; fand hire one hire bed stanand, &amp; ane angel, þat in his hand had twa cronis mad wynnly of spanyst rose &amp; quhyt lely. of þame to cecile he gef ane, &amp; ane to valaryane, &amp; sad: “þir cronys I brocht now of paradyse, to gif til ?ow; þe quhilkis gif ?e kepe clenly with hart wnuemmyt &amp; body, þai sal neuir falow, na tyne þe odour þat ?e think sa fyne, na ?et na vthire sal þame se bot gif he kepe chastyte. &amp;, valeryane, sene þat þu has trewit heilesum consel now, ask at me quhat-euir þu wil, &amp; I þi ?arnyng sal fulfil.” sad he: “gif sa þat it sal be, þar is na thing sa suet, think me, as my nan brothire; þare-for I ask þat he knaw in hy þe suthfastnes þat nov I kene.” þe angel sad til hyme þane: “for þine askyne is rychtwyse &amp; to god plesand mony vise, þu &amp; þi bruthire, bath cronit to god, sal cume rath, of martirdome þe fare crone to bruk in hewine as ?oure wardone.” tyburcyane syne enterit þare quhare cecile &amp; his bruthire ware, &amp; feld þe odoure in til hy of þe rose &amp; þe lely, &amp; sad: “bruthir, hou hapnis here þis swet sawoure þis tym of ?ere, of Nouember in þe moneth, quhene flouris haldine ar vndirneth? for betyre odire I cane neuir fele. þare-for til ?ou twa I grant wele þat I ame chengit sudendly.” valaryane sad: “na ferly; for fare cronis &amp; fresch haf we, þat þine ene ?et ma nocht se, of rose and lyle wynly mad, þat neuir-mare sal falou na fad. bot as þu nov be my prayere has feld wele þis odere here, sa sal þu, gif þu trewis me, it þat þou felis clerly se.” tyburcius cane hyme ansuere: “gif þis in slepe be at I here or it be in-to suthfastnes þou me tellis mar &amp; les.” þane sad til hym valaryane: “ve haf slepit al our tym gane, bot in suthfastnes now we duel.” tyburcius sad: “þu me tel hou þis ma be?” þan one ane til hyme sad valaryane: “godis angele it tacht to me; þe quhilkis gif þu ?arnis to se, tak baptyme &amp; renunce til al fals ydolis þat ?e godis cal!” þane cecile prechit hym in hy, &amp; schewit it hyme al opynly, þat ydolis ma fele na thing, bot ar dume &amp; defe, but smelling, na nocht ma grape na ?et se, “bot are mad ne ma helpe þe, &amp; þu ma heke þaim as þu wil. quhy suld þu þan gif suth þaim til?” &amp; as scho had hire sermone done, tyburcius sad til hire sone: “quha trewis nocht þis, mast and leste, in fawte of wit is bot a beste.” cecile þane hyme in armys hynt, &amp; kissit his briste, or scho stynt, &amp; sad til him: “I grant þis day þat þu art my mach verray; for, richt as luf of god has mad þi bruthire my husband, but bad, richt sa sal godis luf mak þe my mache, gif þu wil treu me, gif þu al ydol[is] wil forsake, &amp; treu in god, &amp; baptyme tak; &amp; sa sal god grace gif to þe, his angel in-to face to se. for-þi se þu na lettyng ma, bot with þi bruthire son þou ga!” til his bruthire tyburcyane sad: “tel me, valaryane, to quhat is it þu sal me led to mak ful endyng of þis ded?” sad he: “to bischope vrbane.” þane sad tyburcius one ane: “Is þat vrbane þat to þe dede has bene condampnyt in þis sted, [&amp;] in til hydlis ay syne duellis? for, be he fundine, as men tellis, he wil be brynt for-out mare, &amp; we with hym mon fal þare, &amp; sa, til we are sekand diuinite in hewine schenand, ve sal be wappyt in til yre, percace in erde in brynnand fyre.” quod cecile til hyme: “gif war nan life bot in þis warld alane, ferly var na men wald dout to tyne it, war þai neuir sa stout; bot þar is a fere bettyre lyf, þat ma [nocht] tynt be for þis strife, þat godis sone [h]as til ws tald, þat mad al think, as his fadir wald; þis godis sone, command fra hewyn, tacht ws with his stewyne, þat lyf is, þat lestis ay in hewine, but oþir tene or tray, þat he has grathit til al his, til bruk in euire-lestand blis.” tyburcyane sad: “tel me þis; sene þu sais bot a god is, quhy is þat þu tellis me þat þai are nov godis thre?” &amp; cecile sad, þat ves war: “as in a man thre thingis ar, wit frist, memor þe todire thing, &amp; þe thred, vndirstanding; richt swa in þe mycht of godhed thre personis are but ony dred; þe fadire, þe son, þe haly gast, &amp; nocht ane of þire are in waste.” þane tald scho hyme mare &amp; les, quhy god in warld come &amp; in fles, &amp; how hyme lykit for to tak passione of ded for mannis sak, &amp; tald hyme syne congruiyte quhy his passione suld nedful be. “&amp; first he tholit hyme-self ta, at as man suld be lattine ga, þat had bene haldine lang in syne; &amp; to be myssad lykit hyme, sa man, þat ves in malysone, mycht þar chese lestand benysone; &amp; he tholit scornyt to be, to mak men of fendis scorne fre; &amp; he tholit a crone of thorne one his heid be put for scorne, for þat [t]he heid sensses suld be fra mankind tane þat first gef he; &amp; gal he tastit, for to bet It þat man tynt tastand þe swet; &amp; nakit one þe croice he wes, til hele adamys nakitnes; &amp; hangit one þe croice ves he, of first trespas to mak ws fre.” tyburcyus þane but delay til his bruthire þis [c]an say: “gud bruthire, haf in þe mercy, I pray þe, &amp; me led in hy to godis man, þat I ma be clene mad, þe angel to se!” his bruthire þane hym has tan be þe hand &amp; led til vrbane, þat, baptiste þane, he þe angel clerly mycht se, þat vald gif hyme his askin[g]e debonarly but gruching. tyburcius þane, or he fane, &amp; his bruthire valaryane þare faculte, til It mycht leste, til poure folk disponyt faste, &amp; of þe marteris þe bodyis sa slane for godis seruice þai enterit ful prywely. almacius þane in hy gert þai brethire til hym bring, &amp; sad to þame, as in hething: “quharfor haf ?e sa mykil cure &amp; besynes and laboure to grawe þame þat for trespas, as resone mad, condampnit ves?” tyburcius þane but delay to þe prefet sadly cane say: “vald god we war seruandis al to þame ?e dampnyt cal, þat has dispysit with clere thocht It þat aperis &amp; is nocht.” þe prefet sad: “þu tel me quhat manere þat may be?” quod he: “þat semys &amp; is nocht is al þat in þis warld is wrocht, &amp; ledis man to vanyte, &amp; til it þat nocht sal be; bot it þat semys nocht to be &amp; is, gif þu ma clerly se, Is of richtwise men þe lyfe, &amp; of Il men þe payne but strife.” þe prefet sad: “I trew nocht þis þu sais; of þi-self al is,” &amp; bad þane þat valaryane befor hyme suld be brocht on ane, &amp; sad hyme: “þo þi bruthire be nocht of parfyt wit, as think me, I consal þe for-out mare þat þu to me mak gud ansuare; for it war lyk þai ware wod þat refusis bath Ioy &amp; gud, but folely þat maste ?arnis þat is maste fay to Ioy &amp; blis. for-þi is gud ?e wyse ?u weile, or ?e tyne al varldis sele.” valaryane sad til hyme þane, in froist þat he saw Idil men playand þame, makand gud chere, &amp; scorne þame þat wirkand were, bot in tyme of het, quhen þai froyt of þare travale bar away, &amp; gret Ioy &amp; mery mad, þane þai þat Idil bene had, mad anoy &amp; ewil chere; “richt sa til ws has hapnyt but were; for we thole nov cald &amp; het, quhile t[h]riste, quhyle hungire gret, bot sal resawe til oure med ay-lestand Ioy, þat is na dred. bot ?e, þat warldis glore has now, in tyme to cume ful sare sal grew, &amp; for a schort tyme lestand blis in ?our foly are lyk to mys.” þane þe prefet ansuert hym but mare, &amp; sad: “be þe pryncis, are vndisconfit of þis varld hale, sal thole, as ?e say, lestand bale, &amp; ?e, þat are content! wrechis here, sic lestand blis sal bruk but were?” valaryane sad til hyme þane: “?e ar na princys, bot smal men, borne in our tyme, &amp; de sal sone, &amp; ?eld resone hou ?e haf done.” þe prefet sad, þat wes fel: “in sic spek ganys nocht to duel. mak sacryfice for-out delay, &amp;, quhar þu lykis, pas þi way!” þai brethire þane vnerely sad to þe prefet opynly: “lele sacrifice to god we gife, &amp; sal do, til we ma lif.” quod þe prefet to þame one ane: “of ?oure god tel me þe name!” valaryane til hyme þan can say: “certis, his name fynd þu na ma, þo þu had wengis for to fle.” þe prefet sad: “?et thinkis me þat Iubiter is nocht þe name of god þat suld be I[n] mast fame?” valaryane sad: “Iubitere ves þe name of a murtherere &amp; of a kyd houlloure, þat racht noþire of mensk na honoure.” þane ansuert hyme almachius, &amp; sad: “gif suth be þu sais ws, al þis warld erris bot þu ane &amp; þi bruthire, þat has ?ow tane to trew in a god verraly.” valaryane þane sad in hy: “It is nocht anerly we twa þat a god al-ane cane ta, bot þai ar sa feile ma þane we, þat þai ma nocht nomeryt be, þat resawit þis halynes, &amp; ay sal eke &amp; be na les.” þane gert þe prefet tak þaim bath &amp; put þame in til pressone rath, in ?emsale of maxymy, þat sad til þame ful felloun[l]y: “?e, þat ar ?ung &amp; fals alsa, &amp; bruthire-lufe betwene ?ou twa, me think ?e haste ?ou to ded nov as til a feste men callit ?ow!” valaryane sad: “gif þat þu wil hicht til ws þat þu sal treu, þe Ioy þu sal se in þis sted of oure sawlis, as we are ded.” þane maxymyne sad: “fyre me bryn, gyf I þat god þane trou nocht in þat ?e treu, gyf þat I se þe thing suth ?e sa to me.” þare maximyne but ony mare, &amp; al þat euire with hyme ware, &amp; þe fel tormentouris alsua, of pape vrbane can baptyme ta, þat in hydlis come þame til, &amp; þare request [did] with gud wil, &amp; in þe dawing of þe day in hye voice cane to þame say: “?e, þat are cristis knychttis mad, puttis fra ?ou nov but abad vorkis of myrknes, &amp; clethis ?ou in armys of licht in hast nov!” almachius þe prefet herd how þat þer cristine knychttis ferd. þane gert he tak þaim rycht sone, &amp; syne eftire for-out hone he gert leid þame of þe ton four myle, one þat condicione, gyf þai to Iubitere rycht þare vald sacryfy but ony mare, þai suld ga fre at þare wil, &amp; al þar gudis tacht þame til; &amp; gif þai gruchit to do sa, þare nekis suld þai strik in twa. þane ware þe brethire one led, til þai come til þe lymmytstede; &amp; for þai wald nocht sacryfy þai war vnhedit bath in hy. þane maximyne, þat þare was, quhene þat ves done in þe place, sad, he saw angelis cume done in þe tyme of þare passione, &amp; þare sawlis vpe in hewine bare vith þame in-to wynly fayre. sone eftire as þis ves done, to þe prefet ves tald sone þat maximyn cristine ves mad. þe quhilk þane but abad gert men with lumpis of led dyng hyme til he ves ded. þane cecile tuk þe bodys thre, &amp; in a grawe gert þaim lad be, vith sic honoure as scho cuth do, &amp; as þe tyme askyt to. almacius þane wes besy to get þe gudis gredely of þe forsad valaryane, þat til his spouse cecile had tane, &amp; of tyburcius his bruthire, &amp; lewit nocht ane for vthire. &amp; sowne wes fundyn þat cecile þar gud[is] had to kepe a quhyle. for-þi hir gert he bryng hyme til, to grype þe gudis in-to wil. &amp; as scho brocht ves hyme befor, he sad til hire with sturt &amp; schore: “til ydolis þu mak sacryfice, &amp; þame honoure in al wyse,” ore ellis for to thole gret payne &amp; fynaly þare-for be slane. þan turmentoris, þo þai vald fen?e, word of ned hire til distren?e, gret rycht sare, for sa fare a thing, sa vyse, sa far, &amp; sa ?yng vald ta þe ded sa wilfully. þane sad scho til þame in hy: “It is nocht, ?ungmen, as ?e thocht; for my ?outhed here tyne I nocht, bot gifis filth &amp; takis gold fyne, &amp; giffis a lacht place of duelling, &amp; takis a place of bewte, sic as ma nocht comprisit be, &amp; giffis bot a lytil wra, a vyd merkat þare-for I ta. richt as man suld gif ?ow tene shillings for a penny now, I trew þat ?e suld haste ?ou þene to gife a penny &amp; take tene; sa to god gif we gife ocht of warldly thing þat he has wrocht, he sal gif ws þarefor in med ane hundre tyme sa fele, but dred.” sad scho þane: “trew ?e þis?” “?a,” sad þai, “sa hafe we blis, ve trew þat criste is god verray, þat sic a seruand has þis day.” þay of a wil euirilkane gert bryng þe bischope ald vrban, of quham richt þane baptym can ta four hundre personis &amp; ma. almachius gert hire til hym bring, &amp; sad hire, as with smylyng he sad: “of quhat condicion is þu?” scho sad: “gentil woman, I trew.” almacius sad syne tyte: “I spere, womane, of þi ryte.” cecile sad hyme: “þine askin[g]e of foly takis begynnynge, venand I suld ansuer[is] twa vndir a demand þe to ma.” almacius sad til hire bon: “quhene has þu sic presumpcion of redy ansuere til a man?” &amp; cecile sad til hyme þane: “of conscience gud &amp; clere, &amp; fath vnfen?et, but were.” almacius sad hire one hicht: “me think þu knawis nocht my mycht.” scho sad: “?is, I cane wele fynd þi poweste lik a bose of wynd þat fillit ware, &amp; with a prene mocht out be latine for-out wene, &amp; seage, and to-giddire fal, &amp; tyne þe vowsty blawing al.” almacius cane til hire say: “vith inwy þu begynnis ay, &amp; in It syne perseueris; quhat is he þat þe þis leris?” quod scho: “iniure is it nocht bot fraud in word be thocht; þar-for, gif I do wrang, me teche, or with fals wordis I þe fleche, or blame þi-selfe þat me blamys, or of fraud me defamys. bot we, þe haly name þat wat of god, ma nyt it na-gat, &amp; bettire is de happely na for to de here wrechitly.” almacius sad in þat tyde: “quhy spekis þu with sic pryde?” “na,” quod scho, “pryd is It nocht, bot It is stedfastnes of thocht.” almacius þan til hire can say: “þu wreche, wat þu nocht I may, gif me lykis, now sla þe, or, gif me lykis, lat þe be? for sic poweste is tacht me til þat I ma do quhat-say I wil.” þane sad scho: “I ma prewe wele þat þu has leyt ilke deile agane opyne suthfastnes; for, þo þu of poware wes þe lyf to tak of ony man, of powere wes þu neuir ?et þan to quhykine man þat ded had bene. for-þi is þu seruand but wene of doulful ded &amp; nocht of lyfe, &amp; nocht of quyet, bot of stryfe.” almacius cane til hire say: “þat wedand wodnes do away, &amp; sacryfy oure godis til, gyf to luf langere be þi wil!” sad cecile þane, or scho stynt: “It semys þu has þine eyne tynt; for, þat þu godis cane cal, ar bot stanis &amp; stokis al, as þu ma with þi handis taste, þo þu ma nocht se a laste.” þane ves almacius rycht wa þat scho sic ansuere cane til hym ma, &amp; gert men til hire ine hire led, for he wald scho war dede. &amp; al a day &amp; al þe nycht he gert leid meelte in menis sycht, &amp; band hire faste fut &amp; hand, &amp; kest hir in þe led brynnande. bot of het scho feld nomare þane scho in a bath set þane vare, na changit contenance na chere, for ocht þat scho cane se or here, bot ves blyth, as scho had bene in maste mycht þat euir wes sene. and as almacius þat herde, as out of wit nere he ferde; in-to þat leid, þat brynnyt swa, he bad strik hire nek in twa. &amp; þo þe basar strak hire thrise, he mocht vnhied hire na-wyse; &amp;, for þe law bad, þat, quha suld haf þe hed strikine hym fra, þe ferd strak suld haf na-way, for-þi þe basare ?ed his way, &amp; lefyt hire lyand in þat sted thre days fullely, as nere ded. &amp; in þe meyne-tyme, nocht-for-thy, scho delt hire gudis vysly ymange powre folk þat had ned, &amp; til vntrowand godis sede sew, &amp; to god wysly wane thru hire preching mony man, &amp; þame þat scho conuertit swa, fra wrbane scho gert baptym ta, &amp; sad hym, þat scho had mad purchas to god þat scho mycht luf þe space þat scho mycht þaim til hym commend, þat to be baptist scho hym send, &amp; of hire house of lyme and stane gert mak a kirk, of sancte vrbane halouyt, &amp; eftire lad hire þare quhare nov fele bischopis grawyn are. &amp; þis, þat I tel here, done wes eftire þat criste had tane flesch twa hundre thre &amp; thretty ?ere; &amp; þane wes emperoure but were marcyus, þat arelyane had þane til his surname. now, sancte cecile, þat had sic grace, þat, quhat þu wald, þu mycht purches fra Ihesu, þat þu lufit swa, purches ws, ore we hyne ga, of þis varld þat we ma twyne but schame, det, or dedly syne. XLIV.—LUCY. ?hete wil I wryt of þe story here next of sancte lucy, þat borne wes of syrycusane, &amp; mychty kyne had mony ane. scho wes fare, wyse, &amp; chaste, &amp; set hire hart one god maste, &amp; to serwe hyme wes nocht swere. sa hapnyt hire a tyme til here þe gret lose of sanct agatha; &amp; mad hire hydire for til ga, &amp; at [hir] fe[r]tre for to wak, &amp; þare to god hir prayere mak. for of agatha þe renovne gert hire haf deuocione. &amp; hir modyr eutycia scho tretyt with hire for to ga, for four ?ere scho had þe Il, þat oftymys fallis wemen til; na scho mycht get na medycine, þat cuth hire stanche of þat pyne. &amp; for scho trewit sancte agas of hele suld get hire modir grace, samyne þai went of dewote wil of agatha þe fe[r]tre til, &amp; wok þar, &amp; prayt a nycht. &amp; one [þe] morne at dais lycht, quhene þai herd þe bellis ryng, &amp; prestis schupe þaim mes to syng, þane went þai til alteris sere, deuotely messis for til here. &amp; ymang vthire wes a mes, quhar þe ewangel repetyt ves of a woman þat of tweching of cristis heme but vthir thing, of sic seknes gat hele quyt of hire sad treutht thru meryt. þane sad lucy: “modir dere, gyf þu trewis wrytine is here, trow agas has hyme ay present, for quham scho sufferit herd torment; &amp;, þarfore, wil þu twech now hir fe[r]tre &amp; ferme trew, I trew þu sal parfytly be hale of þine infirmyte.” &amp; as þe messis war al done, þe folk went hame at þe novne, bot þai twa at þe fertre lay in gret deuocione for to pray. &amp; tyd lucy for to slepe; &amp;, as hire thocht, takand kepe, saw agatha at hire richt hand vith ful feile angelis stand, schrud in schenand wed brichtare þane siluir, but dred, &amp; sad hire: “cystire lucy dere, to god deuote, in thocht ful clere, quhy askis þu me þat þu to þi modire ma gif now? for þi treutht has mad hire hale, &amp; bete wele of all hire bale.” þane waknyt sancte lucy, &amp; til hire modire sad in hy: “lo, modire, þu art mad hale, for þu trewyt to my tale. þar-for be hire I coniure þe þat thru sic travale helyt þe, þat to spouse me þu nemmyne nocht, bot, quhat-euir it wes þu thocht in weding fore to gif to me, to gyfe to poure men I leife þe.” hire modire sad: “couer myn ene, &amp;, quhat to þe spedful be sene to do of my gud, do alsone!” þane lucy til hire sad but hone: “It þat þu gifis at þi ded-day, þu gifis, for þu ma nocht away ber it; for-þi þi gud þu giffis, gif þu wil thank haf, til þu liffis; to gif þi gud, thank has þou nan, quhene þu of þis lyf is tane. for-þi, til þu has powste, gif, &amp; þu sal rewardit be.” þare-for, quhen þire twa com hame, sancte luca &amp; hire forsad dame, þai gef þare gudis plentuisly to þame þai saw mast nedy. &amp; quhen þar meble ilke day ves nere delt clenely away, þane sawyt þai, as þat ves done þare gudis w[n]mowable sone. &amp; as þis come to þe knawyng of hyme þat suld haf in weding lucy, speris at hire nowrise, quhar-for hire gudis in sic vise var sald for mast part away, &amp; delt to poure men ilke day. &amp; scho, þat ves var &amp; wyse, sad, þat lucy in merchandrise had fundine a thing for to by, quhare-in mare profyt cane ly þane in ocht þat sald has þai be lyklynes alway, &amp; þat in til his nam scho bocht, for scho to mak [hym] riche thocht. &amp; he, þat sete had his lykyng alhale in temporale thing, to sel þe gud ves mare besy be-for þane ves sanct lucy, venand þat he suld at his weding þare-thru hafe doublyt al his thing. &amp; syne, quhen he persawit veile þat al wes sald ilke dele, &amp; ymang poure men delt away, þane to þe prefet but delay, þat to name had pascasius, he went &amp; plen?et of his spouse, þat scho had tane þe cristine fay agane þare lawis osyt Ilke day, in contrare of þe emperoure, of commone thing þat has þe cure. paschasyus þane in al hy befor hyme gert bryng lucy, &amp; bad þat scho suld criste forsak, &amp; sacrifice til ydolis mak. sad scho: “thankful sacryfice &amp; plesand to god mony wyse is to helpe pure men &amp; fede, &amp; visit mysterful in ned. bot now, for nocht is lefyt me, quhar-of I ma gif cheryte, of my-selfe wil I offerand mak to god, þat in thank sal It tak; for I haf dressit my ful wil hou I ma sonest cume hym til.” til hire þane sad Pascasyus: “sic wordis suld þu nocht say ws, bot erare lyk þe til a fole, as þu art cled in cristis stole; for to me mak þu nocht þat spek, þat has þe lawis for to kepe of hyme þat is nov emperoure, &amp; al þe varld has in cure.” þane lucy sad: “richt as þu þe law of þi prynce kepis nov, rycht sa þe lawis sal I kepe of my god in ded &amp; speke; &amp; for þi princis þu art rad, &amp; cristine treutht serwe god me bad; þi prince wil nocht þu wreth nov, &amp; I to wreth god sal eschew; þu til þi prince wil enples, &amp; to serwe god is myne ese. þare-for do þu þat þe spedful is, for rycht sa wil I do I-wys it þat is my maste profyt.” paschasius sad hir tyt: “þi patrimone, wele persawe I, þu has dispendit, as se I, one þaim þat has corr[u]mpit þe; þar-for as hure þu ansueris me.” þane til hyme sad lucy: “sir, my patrimone haf I stablit in sa sekire place, quhare foule corrupcion neuir ves; bot sic corrupturis as þu to me at lykyne spekis nov, I wiste neuir Il in body na thocht, na ?et wit sal, dred þe nocht!” paschasyus sad þan hire til: “þat þu me tald, it war my wil, quha ar fyleris of þe body &amp; of þe thocht.” þan sad lucy: “of þe thocht fyleris are ?e þat wald entyse ws þat we suld cese to serwe our creator fore it þat seruis nocht ane houre; &amp; corruptouris of cors ar þai þat varldly lyking settis ay befor lykyne þat ma nocht cese, bot þare-of has na thocht.” þe prefet sais: “al sic spekyng sal sese, fra we begyne to ding.” quod lucy: “trew þu but les þat godis vord ma neuir cese.” quod þe prefet: “I trev þat þu trewis þu art god rycht nov!” sad lucy: “I wat þat I ame godis seruand encrely, til his appostolis þat can say ‘se, ?e dout be na way befor kingis quhen ?e sal stand or befor precydentis of þe land, quhat ?e sal say in þat houre, na of ?oure ansuere haf na cure; for wysdome sal I gif ?u til &amp; mowth til ansuere þaim with skil, for in ?ow sal þe haly gast til al mak ansuere mast &amp; leste.’” þe presydent sad: “wenis þu þe haly gast is in þe nov?” lucy ansuert hyme in hy: “quha here weile lufis &amp; chastely, of þe haly gast tempil ar þai.” pascasius þane can til hire say: “to þe bordale þu sal be led, &amp; be sa fylit in þat sted, þat tyt þe haly gast fra þe, for fylth of þi flesche, sal fle.” quod scho: “þe body ma nocht be fylit bot of consent of thocht. for, þo þu ger men fyle me agane my wil, my chastyte sal doublit be me to þe crone, þat I sal wyne for my wardone; for of my wil neuir sal I consent to fyle my body, for ony payne or ony wa, þat þu to me þare-for ma ma. for my body ay is bone to haf al pyne &amp; passione for godis sak, quham in I trew. do furth þare-for! quhat bydis þu? for þu sal fynd me redy ay to tak mare payne þan thu think ma.” þe presydent gert [til] hyme bryng sere houlouris, &amp; gef bydding hir to þe bordale to led, &amp; quhen scho var in þat sted, þa suld ger be criyt tyt, quha-sa-euir had appetit til haf a maydine but med, þai suld þame to þe bordale sped, for þar fynd suld þai a madine to mak assith til þaim Ilkane; &amp; þat nane suld hire body spare til ony lyfe in hire ware. þane þai went furth but abad, to do þat þai in byding had. hir to þe bordale wald þai haf brocht for sic cause; bot þai mocht nocht; for þe haly gast had sa stithit hire, þat nane of þai mycht of þat place a fute hire stere. þe presydent, þat wes by nere, ves amowit ful gretumly, &amp; gert a thousand men in hy cume to draw hyre furth of thret. bot þai mycht hire na forthir get, þo bath hire fet &amp; hire handis var bundine faste with Irne bandis. to helpe þame come, a thousand men, fyfty ?ok of oxine þene, to flyt hire furth one þe way; bot in waste [wes] al did þai, for vnsterit scho stud stil as a crag, to byd godis wil. enchaunturis þane he gert cum sere, hir with enchanmentis to stere; bot scho mycht nocht steryt be mare þane ware a rutfast tre. þane þe presydent can spere: “quhat wichecraft dois þou here, þat þu, þat is maydine al ?ing &amp; lyk is til a teyndir thing, ma nocht be had a fute of lynth, of men na oxine for þe strinth?” quod lucy: “neuir ?et delt I with wichecraft, bot sikirly It is of criste þe benyfice, þat stithis me on þis wyse; for, gyf þu wald ?et ek to ten thousand, [þai] suld nomare do.” þane ves it tald þe presydent þat wischcrafte &amp; Inchaunment vith nectyng mocht be lousit sone. þane gert he caste on hire but hon of necting a gret quantyte, þat foule ves to fele or se, þar-with for to flit hyre thocht. bot al ves in wast þai wrocht. &amp; quhene he mycht do nomare, a ful gret fyre he gert mak þare about hyr one ilke syd, þat scalyt fare þe low, &amp; wyd, &amp; kiste þare-in pyk &amp; brynstan, to bryne hyre bath lyre &amp; bane. bot þat grewit hyre nomare, na It a tempryt bath ware. þane lucy one hicht can say: “of god I haf gottine delay of my martirdome, for þat I out of dout suld put sikirly al cristine men to thole passione, &amp; say to wyne ay lestand crone, &amp; til eke schame als þe mare til hethine þat vntreuful are.” pascasius ves þane ful wa, quhen he saw hyme scornyt sa. for-þi his frendis, þat ware nere, til confort hyme &amp; mend his chere, a sword in hire hals can thryng. bot þat hire refit nocht þe speking, for scho sad: “trewly, I tel ?ow þat to kirk pece is giffine now, for þis day ded has tane of þis warld maxymyane, &amp; dyoclyciane but dout of his kynrik [is] put owt. &amp; as agatha, my cystire fre, is protectryse of þis cyte of cathanen, rycht swa sal I mak prayere to god Ithandly of Cyricusane for þe towne, þat to helpe [it] god be bon.” &amp; rycht as scho þis tale tald, fra rome come men, þat ves bald. þan band þai pascasyus rycht þare &amp; led hyme sa to cesare; for cesar had herd syndry tel, þat þis pascasius ves fel, &amp; refit gudis for gredynes In þe cunctre quhare he ves. &amp; quhen he ves brocht to rome, of þe senat thru þe dome, his nek þai gert strik in twa, &amp;, quhare he seruit, [he] cane ga. &amp; sanct lucy out of þat sted, quhare scho for god tholyt ded, ves nocht steryt, bot duelt stil, as lyk wes to be godis wil; bot quhen prestis in gud entent had ministiryt hire þe sacrament, &amp; scho had ?oldine god þe geste, þai mad a fare grawe in [til] haste, &amp; hyre entyryt vorthely, as oyse of kirke wes, deuotely. þane come hire mychtty frendis but hon, &amp; mad a crafty kirke ful sone, qu[h]are restis, &amp; sal do ay, hire poudyre til of dome þe day; &amp; feffyt it mychtyly of gret rentis &amp; mychty, to sustene þaim þare suld lyfe, þare seruice to god ay to gyfe, In lowing of god firste, &amp; syne in honoure of þis haly virgine. twa emperouris vare þat tyme: þe tane ves callyt constantine, &amp; þe todire maximyne. eftir criste oure flesch had tane thre hundre tene ?ere &amp; ane, þis ded ves done, ?e red here, þe xiij day of discembre, but ver. nov lucy, for quham god of hewine þis wrocht for þe, ore þu went hyne, þu purchas ws sic grace, þat we oure lyf led [her] in sic degre, ovt of þis warld þat ve ma twyn but schame, det, &amp; dedly syne. XLV.—CRISTINE. The gentil virgine s: cristine, þat god seruit vith hart fyne, come of kyne of mykil mycht, þat seruit god[is] day &amp; nycht; &amp; in tyro of ytaly hir fadire duelt as mast mychtty. &amp; for scho ves his perand are, fetyse, fasonyt wele, &amp; faire, he mad a toure of lyme &amp; stane, a starkare mocht be fundine nan. þar-in put he his dochtyre dere, &amp; twelf madynis, þat fosterit vere vith hire to serwe, he gert ga in þe toure hire seruice to ma. &amp; godis gert he mak syndry of gold &amp; siluire mychtyly, &amp; put þame vith hyre in þe toure, for scho suld do to þaim honour, &amp; incense laid in a wyndo by, quhar-with scho suld sacryfy. þane for þe cause of hire bewte ful mony ?arnyt hire to se, til hafe hire in weding; bot hire kyne wald for na thing þat scho til man suld gyffine be, bot serwe furth in virginite, til þar godis til enplese, for as þame thocht þat ves mast ese. bot scho ves tacht wele in haste be steryng of þe haly gaste, &amp; al þai ydolis mare &amp; les scho had in-to wlatsomnes, &amp; þe incense, þar-with scho vikit sacrifice suld mak þaim to, in a wyndo scho lad It by, &amp; it hyd þare ful craftfully. hire fadire come a day percace in-to þe toure, quhar his dochtir ves, &amp; hir twelfe madynis tald hym sone hale how his dochtire had done, þat sacrifice vald mak na day til hire godis be ony way, “for scho sais, cristine is scho. seis þarfor quhat ?e wil do!” þane hir fadire kissit hir ofte, &amp; gluthryt hir with vordis softe, &amp; hir entysyt mony wyse to godis to mak sacryfice, &amp; sad [til] hir: “my dochtire dere, do furth my byding in gud chere!” quod scho: “þi dochtir cal nocht me, bot I his dochtyre ay sal be, &amp; sacryfice [one]-til hyme mak, þat sal in thank rycht wele It tak; þat is, to god in trinite, to quhame for euire I offer me, &amp; nocht to godis, þat neuir had lyfe, bot are vith handis mad, &amp; ma nocht spek, se, na ga— quhatkine godis suld be þa?” þane sad þe fadir: “gif þat þu vil nocht to syndry godis now mak sacrifice, at lest til ane sa þat þe lafe nocht crabyt be na gretly grevyt at þe!” þane sad scho: “þu has sad wele vnwittandly, sa haf I seele! for I mak myn offerand but were euir-ilke day to godis sere, &amp; are bot a god nocht a laste, þe fadire, þe sone, þe haly gaste.” þane sad þe fadire: “sene þat þu þai sere godis honouris now, quhy wil þu nocht honoure with-al al vthire þat goddis ve cal?” quod scho: “þo I nemmyne thre personis, ma bot a god be; fadire, sone, &amp; haly gaste; &amp; þire thre, quha vele cuth taste, Is bot ane in diuinyte, þo I nemmyne personnys thre.” hire fadir vent [in] wrath away. &amp; crystyane but [mar] delay gadryt sammyne þai godis al of gold &amp; siluere, &amp; brak smal, in smal pecis but delay, &amp; gefe to poure men away. hire fadire, venand vele to do, a-nothire tyme come hire to, to þai godis to do honoure, þat he befor lewit in þe toure; &amp; he fand nane he honour mocht. þare-of gret ferly hyme thocht, &amp; at cristine he speryt sone, quhat scho vith his godis had don. þane hire maydinis can hym say, þat scho [had] delt þame al away, &amp; brokine þame in pecis smal. þat hyme thocht verste of al. &amp; quhene he wist þis ves done, he gert hire clathis tak of son, &amp; gert men ding hire ful faste vith handis fel, til þai mycht leste. &amp; þat he gert do ythandly, til twelfe men war wery. cristine sad [til] hire fadire þane: “but honoure &amp; schame Ivyle man &amp; wlatsume to god sykyrly, se hou al þere are very, þat dyngis me, &amp; ?et but vere in godis seruice I persewere; þarefor suld þu be prayere seke tyl þi godis, þare strinthis til eke, &amp; sa, to nev þare vertu, fand; for þai haf nere tynt þare aynd.” þane gert he bynd hire faste vith yrne chen?eis, &amp; hire caste in til a presone depe &amp; myrk. &amp; quhen hire modir herd þis verk, scho rafe hire clathis &amp; hire hare, &amp; cryit loud, &amp; he can rare, &amp; to þe presone vent ful sone, &amp; til hire douchtir fete fel one ane, &amp; sad: “cristyane, my dochtyre brycht, þat of myne ene is souerane lycht, vith hartly vil to þe I pray þat þu wil rew of me þis day!” quod scho: “quhy callis þou me þi douchtire? for I haf one me þe name of god almychtty. for-þi ga þi vay in hy!” &amp; quhen þe modire saw þat scho mocht no mare with hire douchtyre do, til hire husband scho com sone, &amp; tald hyme al hou scho had done, &amp; þat scho mycht be na skyl of hire douchtyre turne þe wil. hire fadire þane of fellon thocht gert hyre befor hyme sone be brocht, &amp; bad hire scho suld sacryfy til þare godis in al hy, ore ellis thole torment sa fel, þat it suld ferly be to tel, “&amp; þu sal neuir callit be my douchtir; trewly, I tel þe.” þane sad scho [til] hyme but hone: “a ful gret grace þu has me done, þat sic hicht makis to me, þat þi douchtir I sal nocht callit be; for of sathanes trewly art þu, ?a, fadire, fermely þis þu trew!” þane commandyt he to perse hir flesch with scharpe nalys, þat teyndir was, &amp; hire lymmys to draw in twyne, til ony lyf ware hire in. þane cristyane of hire flesch can pul, þat rywine wes, a handful, &amp; kyste [it] in hire fadire face, &amp; sad tyl hyme, þat angry wes: “þu tyrand, þat þi flesch can get of þi body, now It ete!” hir fadire þane but ony hone gert hir on a quhele be done, &amp; fyre vith oyle þar-on gert he be mad in gret quantyte. þane þe gret lo[w] scalit on heid, &amp; slew fywe hundire in þat sted; bot til hire it did na lath, in body, na ?et in clath. ?et vend hire fadire sekirly al þat had bene sorcery; for-þi one nev he gert hire bynd, &amp; in a myrk pressone hire flyng. &amp; as cumyne ves þe nycht, he bad his men?e þai suld dycht a hewy stane til hire bynd faste, &amp; in þe se syne hire caste. &amp; quhen þai had his bydding don, godis angel apperit sone, &amp; hire in handis hynt in hy, &amp; held hire one lofte ban-dry. þane cryste hym-self, þat al mocht se, [come] of hewine, þat in þe se baptyste hire, &amp; cane say: “I baptyse þe here þis day in god, my fadire, &amp; in me &amp; in þe haly gaste, al thre;” &amp; to sancte mychel hire betacht, þat blythly hire in handis lacht, &amp; set hire one land al dry. &amp; quhen hire fadire þis ferly herd, strak hym-self in þe front, ?et sayand, as he wes wont: “quhat wichcrafte oysis þu, þat þe se na ma now drowne þe, for ocht men ma do?” þis answere scho mad hym to: “þu fellone fule &amp; vnhappy, of god sic grace gewine haf I.” hire fadire [þane] commawndit sone þat scho in preson suld be don, &amp; one þe morne hire to ta, &amp; hire heid strik of hire fra. bot vrbane, hire fadire, þat nycht ves fundine ded be godis mycht. to quham a Iug can succed callyt denyse, ewil of ded, þat gert a kirtil be mad meet for hire, syd done to þe fete, of yrne, as ane habresone; &amp; as þis ves redy mad bon, in-to þe fyre he gert it caste, &amp; drew it syne on hire faste, &amp; walland oyle &amp; pyk alson he gert cast þare abeone; &amp; gert foure wicht men to ga, þat suld rol hire to &amp; fra, þat scho þe sonnere suld be slane eftyre þat ilke fellone payne. bot scho vnhurt lofit god ?arne þat scho, nov borne as a barne, ves rokit sa, felend na sare, as barne þat in þe kardil vare. þat Iuge, as he þis had sene, nowly gert tak hyre in teyne, &amp; schawe hire heid to þe suerd, &amp; gert men tak hire eftirwerd of hire clathis, &amp; gert hire be led nakit thru þe cyte, tyl apolyne til scho ves brocht. &amp; þane to pray scho cesyt nocht, til þe fals ydol don can fal, &amp; in poudre lousyt al smal. &amp; as þe Iug þis herd say, he wes sa red but delay he fel done þare stane ded. &amp; þare succedit in his sted a fellone Iug of mony ane, þat callyt wes Iulyane. &amp; he ane oyne gert be mad red het, &amp; put hire in but bad, &amp; closit it, as þat ves done. bot godis angel come sone, &amp; duelt with hire dais fywe, vith hire sang lowand god of lywe. þane come þare fele þe sext day, to se how hire body lay, þat þai wend bene brynt had; &amp; fand hire bath blyth &amp; glad, lowand god at al hyre mycht þat of his angelis gef hyre sycht. ?et Iulyane went wittirly, &amp; al vthire, it had bene sorcery. þane twa serpentis he gert bryng on ane, þat haspidis has to name, &amp; als fellone vthyre twa, þat to nam has vypera, &amp; twa colubris rycht fellone befor hire he gert lay done. þe serpentis hire fete can lyke, &amp; hurt hire nocht, þo þai var wyk. aspidis til hir papis socht, &amp; sukyt þame, &amp; noyt nocht. Colubres a-bout hyr nek lay vnhurtand, lykyt suet away. þane Iulyane, þat þis has sene, vend it sorcery had bene. til his enchantoure þan sad he: “me think þu begilis me, þat gerris nocht þire bestis byt, &amp; sla ?one maydine but respyt.” þane he profit his craft to do; &amp; al þai bestis socht hyme to in mykil brath in-to þat sted, &amp; gert hyme fal done stane ded. þane cristine, þat wes nocht rad for þai bestis, but bad þaim bad þat þai suld pase til wildirnes, quhar of men wes nan accese, &amp; neuire cum to grewe man. &amp; furth went þai richt þane. &amp; dynyse, þat ?et lay ded, þe secund Iug of þat sted, at hire prayere scho rasit þan; &amp; he become cristine man. ?et Iulyane, þat wes sa thra, bath hire papis gert ryf hir fra; &amp; men mycht se þare gret ferly, þat mylk for blud come out in hy. &amp; seand þat, he wes [ful] wa, &amp; sone gert carwe hire tong in twa; bot scho þe spek tynt na deile, bot, as befor, spak als wele; &amp; scho strak Iulyane in þe e vith it, &amp; lettyt hyme þane to se. þane Iulyane, þat wes wa, in his hand a bow can ta, &amp; with ane arrow in hire syd he mad a slope, depe &amp; wyd, &amp; of ane vthire arrow þare he strak hir thru þe hart, sa sare þat to god scho ?ald þe gaste, þat it resawit in til haste. &amp; þis in tyre done ves, eftir criste resawit oure flesch twa hundre lxxxvij ?ere; &amp; þane ves emperoure but were þe fellone Dioclysiane, þat cristine men slew mony ane. XLVI.—ANASTACE. Þe nobil womane anastace in rome of gret kine borne wes &amp; douchtir ves of a mychty man, callit pretaxaty, &amp; payane he wes neuir-þe-les; bot hire modire cristine wes, a womane of gud fame, &amp; fausta scho had to name. &amp; scho hire douchtir gef to lere to grisogone, þat with gud chere in cristine treutht mad hire parfyt; &amp; scho to lere It had delyt. syne til a man of gret kyne nere by rome with mykil wyne, scho ves giffine, þat [had] to name publy, a man of gret fame, &amp; vedit hire, &amp; brocht til house, as afferyt til his spouse. bot scho, þat thochtful wes ay of Ihesu criste &amp; of his fay, thocht scho suld nocht marit be vith a payane sic as wes he. ane vthire cause wes ane, þat chaste scho suld luf alane. for [t]hire causis fra his bed, fen?eand hire sek, away is fled. &amp; quhar scho wiste ony ware liffand in-to cristis lare put in pressone, scho vald ga, &amp; pure clething one hire ta, in mykil dout ythandly, &amp; confort þaim ful besyly vith almus dedis, les &amp; mare, vesch þare fet, &amp; keme þar hare. þane publy strat kepyn til hir mad, sa þat narroly fud scho had, &amp; [in] ane house gert stekit be, þat narroly mycht scho furth se, bot a wyndo til haf disport, but mare disport or conforte. þis tyme dyoclyciane gert grisogonus be tane, &amp; put in presone ymang vthire; þe quhilk scho fed as hire bruthir als lang as scho had accese; bot fra tyme scho closit ves, sic remed ?et purchaste scho, þat a kerlyne come hir to, a medyatrice, to cume &amp; ga betwene anastace &amp; al þai godis confessouris þat ware in presone or in bandis sare, bot betwene [hir] maste teyndirly &amp; grisogone, þat was haly. be þis kerlyng þan wald scho hir almus dedis to þame do. lettris of confort þane alswa betwene þame bare scho to &amp; fra. &amp; quhene lang it had bene þis, hire fellone husband publyus maugre his to pers ves send, certane nedis fore til end; &amp; to kepe his spouse, ordenyt he a wykit man of his men?e, &amp; ordenyt hire vatir &amp; Iwil bred; for he vald rycht fayne haf hir ded. &amp; sa bad he þat it suld be ore he agane come, for causis thre. þe first [þat] steryt his entent ves, for scho vald nocht consent in weding to fulfil his wil in luste of flesch, as hym thocht skil; þe todire, be-cause þat scho þe cristine treutht had tane hir to; þe thred cause [þat] cane hyme stere, for scho had landis fare &amp; sere, and meble in gret quantyte, &amp;, gif scho ded war, hal had he. &amp; as he wes passit his way, þis fellone seruand but delay sa fellonly hire sone can trete in strat ?emesel &amp; in fewte, þat hir lyfar had bene ded þane sic lyfe ony tyme to led. thre moneth eftire þis ewynly, þe caryone of fellone publy to rome ves brocht be þe se; &amp; al þai men?e þane cane fle, til anastace þat keparis ware, in syndry placis here and þare. &amp; scho, mad quyt of presone, brukit al hire possessione; &amp; þane sudendly scho sald al hire gud, by quha vald, &amp; quha of gud ned had maste, scho relewit þame in til haste, &amp; eraste quhar scho wist ony ves in presone or in seknes; &amp; skonryt with nane how foule sekness sa þai had tane, bot mekly vald scho wesch þar fet, &amp; with softe sawis þare saris bet, &amp; dicht þame, &amp; keme þare hare, as þe modir suld do þaim bare. &amp; firste to grisogone tald scho al hale þat hapnyt had hir to, &amp; of þe ded of hire husband, &amp; hou scho brokine ves of band; þat lowit god bath he &amp; scho ful ofte, as þame byrd wel to do. þane þai of rome be wryt gert tel to dyoclesyane þe fel, þat faste ves slayand cristine men, in aquiely, quhar he wes þane, how þe cristine grew ay, &amp; how fele folk lewit þare lay. þare-of, þai sad, wes mast to blame grisogonus be his rycht name. &amp; [he] wrat agane, &amp; bad sla al cristine þat þai mycht ta, &amp; grisogonus þai suld hym send, þat he of hyme mycht mak sum end. &amp; þai his biding did rycht sone, &amp; send hyme gresogone but hone. þane folouyt anastacya grisogone, in wele &amp; wa. quhene he to dyoclysyane come, he hyme sad one ane: “of þe prefet tak þe dignite &amp; of consul, as kynd is þe, &amp; lat na foly þe our-ta, bot sacrifice to godis ma!” grisogonus til hyme can say: “in thocht I honoure a god ay, &amp; virschepe hyme in hart I sal, &amp; honoure in my dedis al, &amp; honoure sal I neuire mare þame þat symulacris are, &amp; dewilis þat þaim duellis in; &amp; wil þu thole me, ore þou blyne, I sal þame brak in powdir smal, for I þame wary, &amp; euire sal. &amp; þe pouere þu hichtis me, &amp; þe gret state &amp; dignite I refuse &amp; forsakis ay, as vndire my fet I do clay.” þane fellone dyocliciane gert grisogonus be tane, &amp; gert sone cute his nek in twa, for sacrifice he ne wald ma. ?et anastace had madynis thre, þat vald for na necessyte lefe hire; &amp; [ane] wes agyne, thyonia þe todir þene, þe thryd of þame yrenen hicht; þai seruit god at al þare mycht. &amp; þe prefet, for þai var ?inge, gert þame thre al hyme bring, &amp; commawnd þame to sacrify. bot playne “nay,” þai sad in hy, for þai for hyme &amp; vthire nane vald leif þe treutht [þat] þai had tan. þane in dyspyt gert he þame put in presone al thre. &amp; anastace bad þame by, &amp; þame to serwe ves ful besy. &amp; þe presone, quhare-in þai var, nere þe kechine lay, &amp; in it for to kepe vmquhile of þe kechine ves vtensel. &amp; þo þat place ves lacht &amp; myrk, ?et god cane his mychtis wirk, &amp; of his mycht mad it schenand, &amp; confort þame vith angel sang. &amp; for þire thre ver farly fayre, þe prefet yddire had repare; bot as he to þame cumyne wes, his thocht changit in sic wodnes, þat, quhene he thocht þaim til embrase or til kyse, as his wil wes, pottis or pannis vald he hynt in armys &amp; kise, or he stynt. &amp; as he wend he had done til his wenyng Inuch, al-sone fra þat place þan vald he ga, raggit &amp; rent &amp; blak alswa; sa þat þai þat bad hyme þen beout þe dure, cuth hym nocht kene, bot erar vend he had bene a vod man, fra þai [had] hym sene; for-þi dispytuisly vald þai dyng hyme, &amp; put hym a-way. þane to þe emperoure to ga he dressit hyme, his playnt to ma þat men had done hyme sic Iniure. bot, or he to þe emperoure mycht cume, men ?et sare hyme dang, sume vith scurgis, &amp; sum vith wand, &amp; sume in-[to] his face vald spyt, &amp; vthir sum [kest] richt ful dryt, &amp; sum mony sar buffet one his face ful sadly set; for al þai þat hym had sene, vend brane wod he had bene. &amp; vith al þis sa blynd ves he, þat he mycht nocht hym-selfe se, bot as [to] his awne sycht he ves rycht cumly, fare, &amp; brycht. &amp; þe fend quham he had lang seruit, sic reward hym mad. nocht-þane gret sorow can he ma þat herd hym syne defoulit sa. as [it] ves tald hym eftir sone þat þai thre madynnis it had don be wichcraft &amp; sorcery. þare-for he spoylit þaim in hy, þat he mycht nakit se þare flesch quhar-in his sufferane delit ves. &amp;, as he vend mak þaim bare of þar clething, ferly fel þare; for þai wald nomare a-way twyne þane suld haf done þare awne skyn, sa mocht þai be naway fra þare bodys be tane away. sa þe prefet for abasing, fast routand fel on slepyng, &amp; sadly slepand lay stil, for ocht men mycht do hyme til; &amp; his frendis þat of hym rocht, sa slepand til his Inys hym brocht. quhen dyoclisiane þene herd hou with dulycius it beferd, ane erle, callit sir cycyny[u]me, til his presens he gert cume, &amp; bad he suld but pyte ger sla þai verginis al thre. cycinius þane in til yre of dry matere gert mak a fire, &amp; þer thre madynnis he gert cast in, venand in haste þai suld bryne. bot þai þar-in bad but merryng of clathis, of corse, or of vthir thing, bot ?ald þe saulis to god of hewyn, þat þame reschauyt vith angel stewyn. þe emperoure, þat fellon wes, til a prefet gef anastace, til haf hire til his wyf frely, gyf he mycht gere hire sacryfy. þe prefet þar-of ves rycht blyth, &amp; had hire til his chawmir suyth, &amp; becuth hir til enbrase; bot he þe sycht tynt in þat place. til his fals godis þan went he, to consal þaim gyf he mycht be recouerit of his maledy. &amp; þai ?ald hyme ansuere in hy: “for þu grewit anastace nov, til vs but bad gewine is þu, to duel with ws but end in hel, &amp; euire thole torment cruel.” his seruand[is] led hym hame þan, &amp; in his house as he wane, he ?ald þe gast but abad, as his mawmentis hym tal[d] had. &amp; til ane vthir prefet, as he wes ded, gefine ves anastace, þat gert hire in presone do. &amp;, quhene It wes tald hyme to þat scho wes riche habundandly, he sad hir til al prewely: “cristine woman gif þu wil be, þu mon do as god byddis þe, þat sais: ‘he þat renuncis nocht til al þat he has, he ma nocht my discipil ony way be.’ þare-for gif al þi gud to me. bot þu renunce til al þi gud, þu seruis hyme nocht þat deit on rud, for god in his ewangel sais treuly ‘na man ma twa lordis serue;’ for-þi þu ma nocht here serue to riches &amp; als to þi god with besynes. for-þi renunce al vith gud wil, &amp; þi god sa þu ma serue til.” sad scho: “sutht is, god bad sel al þe gudis þat I had, &amp; gif pure men, &amp; nocht ryk; &amp; þat þu poure be, is nocht lyk; þar-for, gif ocht I gyf þe to, aganis godis byding I suld do.” þe prefet þan gert bynd hir faste, &amp; in a depe presone caste, þat scho suld duel but drink or mete, or ellis ocht mycht hir refete. bot god send til hire theodase, þat twa moneth befor slane ves, &amp; fed [hir] þar of hewinely fud, þat naman wist hou it ves gud. syne ves scho put in exile of palmaryas in ane Ile, with twa hundre verginis clene; &amp; fand fele þare þat had bene in exile lang for cristis sak, in fasting, prayere, &amp; in wak. eftire þat þe prefect al of þe pressone til hyme gert cal, &amp; befor [hyme] a gret fire mak, &amp; anastace band til a stak, &amp; brynt hire in-[to] poudir smal; &amp; syndry of þe lawe with-al be sere paynis he put to ded. bot ane þare ves in-[to] þat sted, þat tynt had gud[is] in plente for cristis sak, bot ay sad he: “criste sal na man fra me ta, for payne, passione, na for wa.” ?et þane sone apolyna þe cors of anastace can ta, &amp; in hir ?ard gert it entere, of gastly Ioy vith gret affere. &amp; eftir [þat] son scho gert wirk one hir grawe a costlyk kirk, quhar-in suld men hir vorschepe ay in lowe of god til domysday. þis vndir dyoclicyane ves done, quhen of god war gane twa hundre auchty &amp; sewine ?ere eftir þat cryst oure flesch tuk here. þane pray ve to sanct anastace, þat to serwe god þis besy ves, þat scho mak ws hyne to twyne but det, schame, or dedly syne. XLVII.—EFFAME. Effame, þat ves fare of face, a senatoure dochtir ves of rome with þe best of ane. in tyme of dioclesyane, quhen scho saw hou cristine men one syndry wys var torment þene, to þe Iug þane of þe ton scho sped hire, þo he ves fellone, &amp; one hye voice sad hyme to, þat cristis seruand hal ves scho, &amp; syne to crist sic vitnes bare, þat hartis of fele, þat þan var red for of payne þe bittirnes, scho strenthit of hire stedfastnes. &amp; as þat Iug had put of lyf mony cristine successiue, he prayt þame þat lifand war, thru paynis þai saw men thol þar. bot eufame, þat sic payne sene had, abasit ves nathing, na red, bot ay þe mare stedfast ves scho þe hardare payne þai ?ed to, &amp; cryit one [þe] Iug lang, þat he did hire mykil wrang. þane sperit he at hire son quhat wrang he had hir don, &amp; blyth ves, wenand in hy þat scho come for to sacrify. þane sad scho: “men wele vat of my kine þe noble estate, &amp; I ame knawine in þis ton vith þe best vpe &amp; done; þane [quhy] þe folk of symple kine &amp; vnknawine þis ton withine befor me sendis þu to tak crone of crist for med of his passion, &amp; me deferris for to wyne þe Ioy þat my delyt is in?” þe Iug sad: “I wend þu to sacryfy ver cumyne nov &amp; til haf reutht of þi ?outhed, sa to turment þu nocht ?ede.” quod scho: “þar-for I come nocht, bot erar to thole is my thocht.” &amp;, for scho cane sic ansuere ma, þe Iug son gert hir ta, &amp; in a myrk pressone hir lay. &amp; one þe morne quhen it ves day, vnbundine gert hir cum þare ymang þame þat bundyn var sar. &amp; as scho come til his presence, scho compleynit of þe gret offence þat he did hir agane þe law, of þe emperoure hafand nan aw, for he let hir vnbundine gang &amp; nane vthir. þat callit scho wrang. þane gert he buffit hir rycht sare, &amp; led to presone but ony mare, &amp; folouyt hir, beand in wil his lykine vith hir til fulfil. &amp; starkly scho vith-stud ay, for ocht þat he cuth do or say; for god his handis þan sa dycht, þat to force hir he had na mycht. þane trewit he wele but wene þat enchantit he had bene; for-þi he send his stewart rath to gif hir gud &amp; hicht hir bath, for alkine slycht to wyne hir wil, his hasty lykine til fulfil. &amp; as he come to þe pressone, rycht þare he fel done, &amp;, þo he had þe keys brocht vith hyme, duris opyn he [ne] mocht, na with hameris na ax brek, for al he mocht do or spek, þo he pressit neuir sa faste. &amp; hyme assaylit at þe last a feynd, þat gert hym rare &amp; cry, &amp; ryfe hyme-self dispituisly; sa þat scantly vith þe lyfe he eschapit þat fele strife. þane wes scho of preson tane, &amp; one a rond quhele set on ane, foul of colis red brynnand; &amp; he þat mad it, ves stannand vith-in it, &amp; be a takine tacht as þai suld torment vith al macht; þat ves, as he suld knok withine, to draw fast suld þai begyne, for þane þe gret fir suld brek oute, &amp; bryne þe madyne bane &amp; route. &amp; he þat in þe quhele bad as he had al redy mad, þe Irne of his haund can fal, quhar-with he suld turne with-al; &amp; þai þat vtrely var but wene, vend þe takin it had bene, &amp; drew fast at al þare macht þe quhele a-bout, as he þaim tacht. &amp; hyme þat closyt ves þar-in in askis smal it can son bryne; bot eufame, þat stud on þe quhele, god haile kepit ilke deile, na þe fyre deryt hir na-thing. þar-of scho ?ald til god lofing. þe kyne þane of þat crafty man, þat in þe quhele brynt ves þane, a gret fir mad a-bout þe quhele, hir to bryne venand wele. bot as þe quhele ves brynt avay, ane angel come but delay, &amp; set hir one a hil one hicht, &amp; held hir hale thru godis mycht. in þat place wes þane ane, þat callit ves appelliane, þat to þe Iug son cane say þat “þai þat are of cristine lay bot be yrne ma nocht be ourcumyne; þarefor I consel þe þat þu hire nek gere strik in twa.” fele of þame þane can lederis ta, to bring hire sone fra þat hicht, quhar scho lofit godis mycht; &amp; as þai had þe lederis set fra of þe hicht hire to get, he þat wes mast in gud wil, his handis for to strek hir til, ves sa tane of parlesy, þat as half ded stil can he ly. &amp; ymang vthire ane þare ves, þat to name had sostynes, þat til clyme til hir presit fast, &amp; ves conuertyt at þe last, &amp; askit hir pardone mekly, syne hynt a swerd in hand in hy, &amp; to þe Iug sad, þat he had lewar with þat suerd slane be þane he wald hand one hir lay, þat godis angel kepyt ay. ?et þe Iug, fel &amp; fere, gef byding til a chancelere, þat he suld haf hir hyne away; &amp; syne gif byding but delay, þat ?ung men, þat lust til fulfil, þat madyne þai suld gang til, &amp; trauale hir þar sa lang, til scho failyt þame ymang. &amp; quha erast come hir to, sic wantones for to do, saw mony madynis stand hir by prayand to god increly; &amp; al þat þat sicht had sene, be-come cristine son bedene. þe presydent þan ves ful wa, seand hyme ourcumine sa; for-þi he gert þe maydyn þar be tane, &amp; hangit be þe hare. &amp; for scho þar-of rocht na-thing, he gert hir in pressone thring sex dais but ony fude of met or drink to do hir gud. &amp; eftire sone þe sewynd day, betweine four stanis gert hir lay, &amp; pressit hir, to do hir pyne, as men dois grappis of þe wyne. bot þe angel hir kepyt swa, þat in na torment ves hir fra, þat þai stanys turnyt al thru hir prayer in povdir smal. þane ves þe presydent rycht wa a[t] a maydine oure-come hym sa, &amp; had schame þat he ne docht for ony paynis chang hir thocht. þane he put hir in a place, at a-bout hir vele closit wes, &amp; let in til hir bestis thre, þat var of sa gret cruelte, þat þai wald ryf &amp; swely sone mane or best but ony hone. bot god þai bestis mad sa mek, þat þai fel al thre til hir fet, &amp; faynand hir þare talis knet, &amp; as a cheare þar-on hir gert set, &amp; schamit sa þe presydent ful gretumly in his entent. þane come a turmentoure sone, for to tak wrake for-owtyne hone of hir þat gert þe presydent for schame be nere-hand schent; &amp; thrang a sword in til hir syd, &amp; mad a slope, depe, &amp; wyd, &amp; sa to god mad a martyre. to quham þe Iug, as for his hyre, of costly gud gef a kirtil &amp; of fyne gold a wrethe þar-til. &amp; fra þat gif[t] he had tane, vnese ves he of þe place gane, quhene a fel lyone son hym met, &amp; veryt hyme but langare let, &amp; rawe þat vnese mocht of his body be fundine ocht. &amp; þis fel Iug, þat priscius hicht, ?et his awne flesch day &amp; nycht, til he hyme-self had brocht to ded, of mannis helpe but remed. &amp; eftir þis ves sanct eufame, þe haly virgine of gud fame, in calsidone to sepulture ful richely [brocht] in gret honoure. &amp; scho tholit sic passione fra cristis incarnacione twa hundre &amp; aucht score of ?ere, as I trew wele but were. I pray hir helpe vs sa hartly, ve leid oure lyfe sa gud-ly, out of þis varld we may twyn but schame, det, &amp; dedly syne. XLVIII.—JULIANA. Sanct Iulyane, ?et ve rede, to þe prefect of Nichomede, eulegius þat to name had, ves handfast; &amp; þo he hir bad consent til hyme, as he callit skil, þe band of maryag to fulfil, be na vay vald scho do sa, bot he cristine treutht vald ta. &amp; as hir fadire herd þat scho vald nocht consent his wil to do, he gert dispoile hir but bad of al þe clathis scho one had, &amp; with wandis doungyne rycht il til hir spouse bad gif hir til. þat sad til hir: “my leman dere, quhy scornis þu me, lat me here, refusand me, &amp; I ne wat quhy?” scho ansuert hyme deliuerly: “sa þat þu in god wil trew, to do þi wil I consent now; &amp; mar gettis þu nocht of me, bot þu trew, &amp; baptyst be.” þane sad he: “my lemman dere, þat ma I do be na manere, for &amp; I did, but ony doute our emperoure, þat is sa stout, suld send one me to ta, &amp; son gere strik my neke in twa.” þane sad scho til hym: “gyf þat þu þi varldis lord sa dredis nov, þat dedly is &amp; mone away, þane byrd me wele my lord dred ay, þat is vndedly, &amp; sal deme al eftir oure dedis, gret &amp; smal. do furth þare-for þat lykis þe, for þu sal neuir dissawe me.” þar men þane dang hir sare, syne hangit hir be þe hare half a day, &amp; moltyne led he gert ?et a-pone hir hed. &amp; as he saw þat hurt hir nocht, chennys of yrne son var wrocht; þar-vith stratly scho ves bundine, &amp; syne in a pressone thrungine. &amp; as scho ves þar alane, for to fand hir þe feynd has tane þe schape of angel, of his mycht, &amp; come til hir, schenand ly[ch]t, &amp; sad til hir: “Iulyane, of god ane angel I ame ane, &amp; send me for to monest þe þat, or þu forthire torment be, þat þu til god[is] sacryfy.” &amp;, helpand god, scho vest in hy þat it wes sathane, hir fel fa, þat hir þane entysyt sa; &amp; gretand to god, scho can pray deuotely, &amp; þusgat say: “lord of hewine, I pray to þe þu thole me nocht tynt be, bot schew me quhat he is, þat in þis wyse me entysis.” a voice þane come til hir [al]-sone, &amp; bad hir tak þat wik sprit sone, &amp; hyme vndir hir fet lay, quhat þat he ves to gere hym say. þe wykit spryt þane son scho lacht, as godis voice hir tacht, &amp; quhat he ves at hym can frane. &amp; he sone sad hir a-gane: “I ame a feynd; to dissawe þe, sathane, my fadire, here send me in þis forme, dissawand þe.” ?et sad Iulyane but delay: “quha is þi fadire, þu me say!” quod he: “belzebus, I-wis, of feyndis al þe fadire is, þat send[is] vs to do Ile; &amp; quhene we do nocht all his wil, he gerris dynge ws schreuytly, &amp; oure al maste fellonly quhene we thole vs in ony gre of cristine man ourcumine be. þare-for wat I wittirly, þat for my sorow here come I, sene I mycht nocht ourecume þe, bot tholis me ourcumine be.” sad scho: “quhat fleis þou mast of þe cristine, þu tel in hast, &amp; in quhat tyme lest gref ?e may to cristine men” scho bad hym say. sad he: “ferrest fle we þane, &amp; lest greuis cristine man in tyme of mes of haly kirk, to lowe god quha beis nocht Irk, &amp; quhene prayere or preching Is sad of god in-to lowing, or vthir quhar þat increly men seruis god deuotely; bot oure al tyme þan ar ve schent, quhar tretyt is þe sacrament of godis body at altare burd, þat prestis þar makis be his vord; for we mon obey þar-til, &amp; it honoure agane oure wil.” þane Iulyane hym hynt in hy, &amp; vith þat chen?e hyme band stratly, þar-with þa hir bundyn had, &amp; fast dang one hym but bad þat al hir mycht ful increly, til þat þat feynd fast can cry one hir but cesyng ay on ane: “haf of me mercy, Iulyane!” þane eftir into lytil space, þe prefect, þat fellon wes, of Iulyane þat had gret thocht, of pressone bad scho suld be brocht. þane brocht scho furth in hir hand þe fel feynd bundine in a band, þat cryit one hir euire in ane: “haf mercy of me, Iulyane, &amp; ger me no mare scornyt be, þo þu sic mastry haf of me! for I haf tynt al my powere ony cristine for til dere. &amp; cristine, I here wele say, ar commonly mercyful ay, &amp; þu of me has pyte nane! mercy! mercy! Iulyane!” nocht-þane, scho drev hym to þe ton, &amp; in a depe gausk kist hym done, þat ves a ful foule pyt, rycht vgly &amp; ful ves It. þane cane he rycht rudly rare, &amp; sad; he had schame fer mare þat woman, þat be kynd wes brukil bath of mynd &amp; flesch, had schamefully hyme ourcumyn þan, þane it had bene ony mane; for quhen he ne mocht eschewe to wyne man, he beguth at ewe; for-þi he wend sa he mocht Iulyane [haf] in fanding brocht. þe prefect þan gert Iulyane til his presence bring one ane, &amp; speryt quhat craft scho oysyt, þat hyme &amp; his sagat dyspisit. scho sad, na craft it wes, bot god gef hir tholmodnes, þat of his paynis scho ne rocht— in god sa scho set hir thocht. quod he: “?et prowe sal we gif þu ma ourcumine be.” a quhele þan he gert sone dycht, rycht awful to manis sycht, &amp; one hit gert hir be done, &amp; stent hir þar-one but hone vith cordis stark one Ilke syd, til bath þe flesch raf &amp; þe hyd, &amp; syne hir banys sa to-quassyt, þat þe self merch out passyt. bot god his angel til hir sende, til comfort hir &amp; til amend, þat brak þe quhele in pecis smal, &amp; mad hir [hale] &amp; sond at al. þane þai þat saw þis [þar] aboute, of godis aw had sic doute, þat fele of þame þe feynd forsuk, &amp; to god &amp; his treutht þaim tuk. &amp; þat tyme war hedyt þene in þat place fywe hundre men, &amp; eke twa hundre &amp; thretty of wemane þat var stannand by. &amp; to þai al god gef þe crone of martirdome for þar wardone. ?et mycht þis nocht suffice til þat presydent, þat wes sa Il, bot gert set in til his yre a mykil pot a-pone þe fyre, &amp; gert melt it ful of leyd, &amp; kaste hir in atoure þe hed. bot þe fel payne [hir] grewit nocht, bot as a bath as hir thocht. þe prefect þane his godis smal varyt, &amp; bannyt euir þame al, þat mocht nocht [ger] for al þar mycht a ?yng madine to ded be dycht, na ?et to ger punys hir sa, þat scho hir purpos suld fal fra, &amp; wytand wele syne how scho sa mykil wrang had don þaim to. ?et thocht he nocht, neuire-þe-les, to fulfil þare wikitnes, &amp; bad his tormentoris hir led a-way, &amp; strik of hire hed. &amp; as þai var with hir gan[g]and, þe selfe feynd, scho furth dang, in þe fygure come in hy of a ?ung man, &amp; fast can cry, &amp; sad: “se, ?e spare hir nocht þat gret wrang til ?our godis wrocht; &amp; me þis nycht scho has fel dongine, &amp; in a foule pyt me thrungyne! for-þi gyf hir hir war?eld nov, or mykil mare scho sal hourt ?ou.” þane Iulyane kyste vpe þe e, quhat he þat vas, for to se, þat to þe puple sa-gat spak, &amp; set one hir sa mekil lak. þane þe feynd fled in hy, &amp; rarand roydly he can cry: “alace! alace! me wrech maste! I dout scho sal tak me in haste, &amp; bynd me, &amp; bete me ful sare.” sa fled he but ony mare. þane band þai hir in þat sted, &amp; in hast strak of hir heide. &amp; hir kyne, þat var mychtty, gert mak hir sepulture in hy, quhar eftire in-to lytil space a costlyk kirk til hir mad ves. þar god wirkis for hir nov ferlys fele to gere men trew, of al seknes giffand remed to þame þat sekis in þat sted til worschipe god in entent, &amp; kene to quham sic grace he lent. &amp; als sone as Iulyane out of þis present lyf ves tane, þe prefect passit to þe se, to pas oure; bot son wes he drownyt, &amp; foure &amp; thretty men, þat his seruandis var as for þene. &amp; al war castine thru þe storme, bath he &amp; his, one þe morne in a forest be þe se-syd. þare wild bestis þat tyd come, &amp; ?et þaim al sa clene, þat mare of þaim ves nocht sene. sanct Iulyane, þat ourcom here fele paynis in tholmod chere, &amp; ves neuir-þe-les seruand leile to god, I tak one hand, for þe desert þat þu can ma to god, þat þe a-wansit sa, to god of hewine þu pray for me, þat I ma sa worthy be, ovt of þis lyf þat I ma twyne but schame, deit, &amp; dedly syne. XLIX.—TECLA. Qwene paule prechit godis vord, þat befor al it had in hurde, It hapnyt hyme percase to cume to þe tone of yconyum. þane onesiphorus herd say, þat to þat ton paule [come] þe vay; vith wyf &amp; barnys he hyme met, &amp; til his Inys son hyme feit, &amp; hyme resawit in blythnes, &amp; mad feste to mar &amp; les. &amp; sone eftire paule mad sermone til al þat til here hyme var bone; &amp; of þis tale þe proprete ves mast þat tyme of chast[it]e. &amp; as he here-of prechand ves, be þe wyndou hapnyt sit percace a damycele, þat to name tecle [had], of ful gud fame, &amp; dochtyr ves to theody, &amp; handfast to thammary. &amp; fra scho herd paule preche godis word &amp; þe folk teche, at þat wyndou scho set stil til he prechit þe puple til, &amp; for nocht vald part away, bot set stil bath nycht &amp; day. þane angrely come thamarus, hir spouse, til hir, &amp; sad þus: “tecla, quhat thing amowis þe, þat has na scham to byd fra me? for-þi to me þu twrne in hy &amp; lewe al sic verray foly!” bot quhen he saw he sped nathing for his encul?e or entysing, to þe proconsul he ?ed sone, &amp; tald hyme al he had done. þane þe proconsul gert but mare sanct paule be brocht hym rycht þare, &amp; tecla als he gert be brocht, þat come vith a Ioyful thocht. &amp; as paule come of presone, þe puple cryit with hye sone: “quhy lettis þu wemen to be maryt with men in þis cyte?” þane tecla spak na word þan, bot beheld paule, þe haly man. hir modire þane, theodya, þat saw hir douchtir stil stand sa, Cryit loud, þat al mycht here: “tak my douchtir &amp; bryne hir here, þat al weman ensampil ma ta þus þare spouse to part fra!” ?et ves þe proconsul þan wa, þat þane sa criyit theodya; &amp; gert paule of þe cyte ding, &amp; tecla eftir furth gert bryng, þat scho suld brynt be but bad, as hir modire þat dome giffine had; &amp; to þe place vent, or he stynt, quhar tecla þane suld be brynt. &amp; with hyme vent mony, to se hou tecla suld brynt be. &amp; befor al hir spouse can ga, þat to name had thamyra, to se þe fyre, to bere þe wod; for to se hir bryne sa, thocht he gud. &amp; quhene scho dispoilit wes of al hir clathis mare &amp; les, til entre in þe fir but let, þe proconsul for pyte gret &amp; of hir stedfastnes had wondire. nocht-þane, of wod dry as toundire þa mad a caf, &amp; put þar-in bath pyk &amp; tere, to ger it bryne, &amp; [bad] hir clyme a-pone þat cast. &amp; scho þare byding did in haste, &amp; bath hir armys strekyt þane in fourme of croice, &amp; syne vpe wan. vith bellyse þai blew þe fyre, to gere it bryne in-to gret yre. of hir god had sic mercy, þat al þat hard tremlyt in hy; vndire &amp; a-beofe fel done slete &amp; snaw in sic foisone, þat slokit þat fir alsone as men a candel suld haf done. þe low þare-of scalyt wyd, &amp; syndry brynt one ilke syd; bot tecla vist of nomare sare þane scho wyst or scho come þare. þis meyne-tyme sanct paule ves duelland in a priwe place, &amp; anesyophire al with hyme vith wyf &amp; barne, in-to daphyme. &amp; as paule þare fastand lay &amp; prayand til one þe thrid day, þe chyld of anesophyrus, þat fastit lang, to paule sad þus: “ve hungire sare &amp; bred has nane.” for-þi paule has his kirtyl tane, &amp; gef it til þe barne in hy, &amp; bad hyme þare-vith bred by, &amp; cume agane til hyme gud sped, þat he mycht al þe men?e feyd. &amp; þare þe barne ?ed to by bred, he saw tecle in þat sted, &amp; til hir sad: “hou now? sa, tecle, quhar gais þu?” quod scho: “I haf of godis mycht eschapit þe fire þat ves dycht to bryne me to brule &amp; smeke, &amp; now sanct paule I gang to seke.” þane sad he: “cume vith me, &amp; I sal bryng þe til hyme nere her by, þat for cause of þe nov gretis, &amp; vith teris his chekis wetis, &amp; fastis als deuotely, þat god suld haf of þe mercy.” &amp; quhen þe barne had tecle brocht to paule, he had Ioy in thocht, &amp;, as he saw hir face, can say: “god, king of hewine, blissit be ay, þe fadire of oure lord Ihesu cryst, I lof þe hartly nov! for it þat I askit at þe, of þi grace [þu] has grantit me, of þis maydine þat with þe lyf eschapyt has be mykil strife.” þane sad tecle to paule rycht þare: “maister, I wil cut of myn hare, &amp;, quhar þu passis, folou þe.” þane sad he: “þat ma nocht be, for þe vedir is fel &amp; Il, þo þu to trawale be in wil; &amp; þu art als of gret bewte, for-þi þe far mare dred I me þat vthir ocupacione, or, ma fal, temptacione our-tak þi thocht &amp; ger þe fal fra þine entent in part ore al.” quod scho: “gif me al anerly in god a takine, quhar-in I a-gane temptacione ma stand!” þane he hir blissit with his hand. þane paule send onosophorum &amp; [his] als to yconium, &amp; vith tecle held his way til antioche but delay. as þai in þe cyte þan come, a man, þat sandris had to nam, &amp; of þat ton ves þe ourman, fra he had sene tecle þane, he luffit hir rycht increly; &amp; þane in til gret hy in his armys hynt hir sone. &amp; scho, þat thocht it Il done, cryit hye: “supprice me nocht, na haf nocht foly in-to thocht! for godis seruand nov ame I, of þe best kine of ycomy, &amp; for I wald with na man wed, I ame fled out of þat sted.” &amp; for he vald nocht lewe þane, his mane in hir hand scho wan, &amp; rawe of it a gret part done, &amp; of his heid kist it done son. þis man þan, suppos þat he hir luffit in-to sic degre, he wes eschamet nocht-for-þi; &amp; to þe proconsul went in hy, &amp; hir as sacrilege be-tacht to þe proconsul, þat son hir lacht, &amp; fraynit gif scho sic trespas had done, &amp; gif scho cristine ves. &amp; for scho grantit al þis sone, þe consul bad þane but hone, þat fele bestis suld losit be til wery hir, þat al mycht se; &amp; þar-to set a certane day. þane tecle cane hym mekly say, þat he vald thole [hir] for to be kepit in virginite, na thole na man do hir vnrycht, quhil scho suld with þai bestis fycht. a michty wyf þan, triphena, cane tecla þane in ?emsel ta; &amp; hire douchtir apperit hir til in slepe, þat callit ves falcinil, &amp; sad: “modire, in name of me, tak tecla, &amp; hir modire be, sa scho be oure aduocat anence god, til amend oure stat!” tryphena þan þis madine lacht, &amp; did rycht as hir dochtir tacht. þane eftire in þe mornyng stratoclem can tecla furth byrng; &amp; trypha vald nocht part hire fra, bot be þe hand can hir ta, &amp; sad: “as my dochtir dere led to þe grawe, sa but were I sal gang vith þe, for to se hou þe bestis dois with þe.” son ves tecla fra tryphe had, &amp; spoylit of hir clathis but bad, &amp; set in to þe deput place, þat for sic gilt ordenyt ves; &amp; lattine var til hire belyfe barys &amp; lyonnys, hir til ryfe. &amp; ymang þai bestis ves richt stark &amp; fel a lyonnes, þat come to teclis fet in hy, &amp; to kepe [hir] þar cane ly. þane come a fel bar in þe sted, tecla to ryfe, &amp; sla stane ded; bot sone þe lyones hir met, &amp; slaw þar but langare let. syne come a lyone fel &amp; fere &amp; to sla tecle nichit nere; bot sone þe lyones hyme met, &amp; hynt in armys for-out let, &amp; þare to-gidir facht þai bath, til stane ded var þai rath. quhene he saw þis mycht nocht awal?e, na þe bestis vald hir nocht assal?e, to þe consul he sad in hy: “bulys, þat ar fel, haf I; to þame þarfor tecle ?e bynd, haffand hir handis fast behynd!” þe consul sad þane with soroful wil to sandris: “do quhat þu wil!” þane band þai hir fut &amp; hand, hand &amp; fut þaim ymang; &amp; for þam to gere wod ga, ?et brynnand Irne þai can ta, &amp; kist ymang þe bulis son on one, to gere þaim sla hire þar richt sone. &amp; quhen þe bulis be-couth to ga, þe fir þare bandis brynt in twa, þat þai rycht mekly passit away, &amp; did [hir] nothire tene na tray. &amp; triphena, þat þis beheld, Is slongyne far in-to þe feld. þane al hir men?e in þat sted, cryand loud sad, scho ves ded. þe consul þane abaisit vas, &amp; al þe cyte mare &amp; les; &amp; sandris ves in sic effray, þat he fel done, &amp; syne can pray to þe consul, þat he suld hafe mercy of hyme &amp; of þe lave, &amp; gere tecle be mad fre, for dout þat tynt var þe cyte; “for gif cesare percace ma here hou tryphena, his cusing dere, in þis manere be falline done, he sal bryne vs &amp; þis tone.” þe consul þan gert bring hym nere tecle, &amp; at hir cane spere: “quhat þu art, tel me nov, &amp; vith quhat crafte þu delis nov, þat þe na fel best twech ma?” þane til hyme mekly can scho say: “of lifand god seruand ame I: þar-for na best ma me wery.” &amp; comavnd hir to bring hir sone hir clathis, &amp; one þaim ves done. þane gud confort tuk triphena, &amp; blyth agane tecle cane ga, &amp; in armys hynt hir in hy, &amp; sad: “nov trew I sekirly þat þai at ded ar, ryse sal. cum þine &amp; bruk my gudis vith-al!” þane ?ed scho hame vith hir ewine, &amp; vith hir duelt dais sewine. hir men?e sa tacht scho þane, þat fele of þame to god scho van. syne to Marran can scho pas, quhar sanct paule þan put vas, &amp; al þer dedis cane til hym tel per ordre ewine as þai fel. &amp; þar-of paule had gret ferly, &amp; lowit god ful increly; &amp; fele, þat herd it, var rycht þare confermyt in-to cristis lare. to paule þan sad scho: “nov wil I vith þi leif pas til ycony.” sad he: “ga þi gat, &amp; saw godis vord for-out aw!” þane cristine til tecla send gold &amp; clathis, hir til mend. til god tecla prayere can may, &amp; sanct paule als, for trifena. &amp; tecle lewit a gret part þene of gold to paule, to gif poure men, &amp; held hir get til ycony, til onosophirus herbry. &amp; to þe erd fel in þat place, quhar scho thru paule van godis grace, &amp; gretand, sad: “god, I lof þe, þat in þis place þi licht send me!” þane fand scho thamyrum nev ded, hir fadire, þat duelt in þat sted; &amp; hir modire thyodyane lifand scho fand ?et þane, &amp; hire conuertit but delay thru hire preching to cristis fay, &amp; mad hire trew þat þare is nane bot mychty god of hewine alane. &amp; fra þine to scileucyane scho went, &amp; vith hir mony ane, þat to god scho van thru sermone, &amp; in pece endyt in þat tone, god of hewine hir helpand, forout end ay regnand; to quhame honoure &amp; Ioy be in ewire-mare tyme, percheryte. [N]ow, tecle, þat þis for god strafe, &amp; ay þe victory cane hafe, in hou euire herd payne þou þane in fyre, or best tholit or mane, &amp; þe vertu of tholmodnes, ay kepyt in-to stedfastnes, &amp; with sic uertu &amp; with ma oure-come wele þi fellon fa &amp; al his wilis Ilke-dele; als wysly as I trew þis vele, &amp; þat þu has vith god sic grace, þat quhat þu wil þu ma purches, vith hart als trewly pray I þe, þat þu myn advocat vald be to god, fra hyne þat I ma twyn but det, schame, &amp; dedly syne. Amen, Amen, Amen, &amp;c. L.—KATERINE. &amp; sa betyd a tyme þat he of Alexandir to þe cite was cumyne, for neddis þat he had for to do þare; &amp; suiorne mad; &amp; tuk purpus, sic was his will, to sacrifice his godis till. þane certane terme set he sone, quhen þat he wald þis war done, &amp; gert sone awfull lettris wryt, &amp; seile þaim with his seile all tyt, &amp; with his messingeris þaim send of his empire fra end till end, Wndir gret payne biddand till all þat þai suld cume, bath gret &amp; small, at certane tyme richt to þat place, þat in his lettris callit was, bath poure &amp; Rik, one þar best wise, till mak till ydolis seruice; &amp; cristine þat wald nocht do swa, but pitte thocht he for to sla. [T]hane all þai folk bath fere &amp; nere, þat of sic commawndment mycht here, till Alexandir but delay Come apone þat certane day. &amp; he in þat tyme gert mak place, quhar all þe folk, þat euir þar was, he mycht seit opynly and see euire-ilke mane in his degre, quha sacrifice mad till hym quem, &amp; quha did nocht, þat he mycht deme. þane he armyt was and dicht in gold, þat schenand was full brycht; &amp; of hey stat full mony man had he about hyme stannand þane. þane was gret wondir for till here þe noys, þe raryng, &amp; þe bere of noyt &amp; schepe &amp; menstralsy, þat mycht bene hard, quha had ben by. fferlifull was þat offerand þane, þat in þat place mad mony man, euire-ilke man in þare degre, of gret tresoure &amp; gold &amp; fee &amp; of alkynd of bestiale sere; &amp; þai þat sympill or pouir ware, offerit foulis, sume mare, sum les, eftire þare stat &amp; þare mycht was. In þat tyme katrine duelling had In till a p[a]lace, quhar þat scho bad, of all rich and fare in þat cyte, In mekill welth and nobilte, as till a kingis douchtir feryd. &amp; as scho herd sic noys, scho sperit quhat at it was, &amp; send alsone Ane, for to wit quhy it was done. &amp; quhen scho wist þe enchesonne quhy sic noys was, scho mad hir bone, &amp;, with full honest cumpany, hiddir has tane hire way in hy, &amp;, to fend hire fra hir fa, takine of cors cane one hir ma; &amp; swa come to þat place in hy, quhar scho saw ser men sacrify. &amp; ymang wthir scho has sene sume þat befor cristine had bene, bot þane, for dout þai had of dede, mad sacrifice in-to þat sted. quhen scho saw þat, hire hert was sare; þane to þe emprioure but mare, or Radnes, or but abaysing, scho ?ed and sad til hym: “sir king, Resone requeris, and dignite Of þi hye stat alss wald, þat we hayliste þe fare, with-þi þat þu knaw þi malyes &amp; with-draw now sic seruice fra þis goddis fals, þat þe dissawis, &amp; þame als þat trewis in-to stok or stane; for þar ma be na god bot ane, þat hewine &amp; erth mad &amp; all thing, &amp; Is but end and begynnyng; throw quham all kingis rengnis in land, &amp; bot quham ma na kinrik stand; In hyme, of hyme &amp; throu hym all has he giffine bath gret &amp; small. &amp; as he mad of nocht althing, sa sall althing at his lykine sese and faile quhen-euire he will, For ocht that man ma do þare-till.” [T]hane ansuert þe emprioure, till hir spekand with gret cure, wenand with resone to conclud hir in hire spekine, þat was gud; bot he awaile mycht in na thing, bot was still. &amp; [scho] sad: “sir king, to spek with þe þis I begane, wenand þu had bene a wisman; bot nov of commun thing will I spek with þe, and askis quhy this multytud þu gert cum here, but cause, of mony landis sere, till ydolis to do honoring, þat ma þaim helpe in nakyn thing; &amp; als þu merwalis for to se of manis werk þe sutelte, as þu ma se in templis sere, þat craftly ar wrocht &amp; clere, schenand thru gold &amp; polist stanys, þat in processs of tyme sone wanys; for nedlingis faile mon althing þat of þis erth has begynnyng. bot þu suld moyse here &amp; merwall, of hewine &amp; erth, þat ma nocht faile, &amp; se, [&amp;] all þat ar in þame, &amp; sone &amp; mone &amp; planettis plane— of þe enhourmentis all of hewyn þou suld merwale, &amp; sternys sewine, how, fra þis warld war mad, þat þai has seruit god bath nycht &amp; day, &amp; [in] þare stat euir ar þai stabill, dowand þare deit, wncorumpable. be-hald þis weile, &amp; þu sall se quheþir is master, god or he þat makis þe thing þat ma nocht lest, sene warldly thing ma neuir be fast, &amp; all ydolis of stok &amp; stane mone nedling rot, &amp; wast, &amp; wane; þane suld þu weile persawe &amp; see þat lyk to god ma na thing be; &amp; gyf þu ma consawe þis thing, þu honour hyme as suthfast king! for he is god of goddis all, &amp; verray lord of gret &amp; small.” þane quhen scho had disputit lang with maxens in þat mykill thrang of cristis incarnacione, &amp; syne of his assumpcione, &amp; all þe warkis þat he dide for man in-to þis ?erd, or kyd, maxens abaisit a quhile sat still, &amp; syne þis sad þe madine till: “ffaire woman, thole, quhill we haf don þis sacrifice, &amp; syne alsone oure answere we sall ?eld to þe.” &amp; in þe mentyme commaund he till his palais hir for to led, &amp; treit hir weile in word &amp; deid, &amp; kepe hir with gret deligence; for he ferlyit of hir prudence &amp; of hir wondire gret bounte, þat was richt ferlyfull to se; &amp; with þat richt hire fare haffing ekit hire bounte in gret thing. [S]owne eftire þat þe emprior till his palace with gret honour Come, And gert bryng hym katrine, &amp; hailiste hir and sad hyre syne: “þi fare spek haff we herd haly, &amp; of þi prudence has ferly, bot, for þat we occupyd ware In sacrifice of goddis sere, we vndirstud nocht all þi taile; bot now we will þu tell ws haile, quhar þu was borne, &amp; of quhat kyn þat þu come, tell ws mare &amp; myn!” þane answert scho, &amp; sad: “catone forbad his sowne in his lessone To law hyme-self or lof gretly; for, quha at swa dois, dois foly. yhet þane I sall tell þe my kyne, bot nocht for pryd na lowe to wyne, bot erer for hymylyte I will tel of my kyne to þe. for-þi, sir king, wyt þu þat I Ame dochtir to þe king Costy, &amp; succedis till hyme as ayre of renttis gret &amp; landis fare; &amp; borne I wes in þis cite, And welthfully fosteryt, parde, &amp; seit to lare, &amp; leryt weile; quhar-with I can persawe &amp; feile þat ydolis ar bot dewillis all, &amp; mawmenttis als, bath gret &amp; small; &amp; þat na god bot ane ma be. Richt sone I can persawe &amp; se, þat is þe god of mychtis maste, þe fadire, þe sowne, þe haly gaste, a suthfast god in personnis thre; to quham all hale I haf tane me, &amp; serwe sall hyme atoure althing, as to my lord &amp; souerane king. for þi godis, to quham þat þu dois sic seruice, &amp; honoris now, ma nothire helpe þaim-self na the, gyf þu had grace, þu mycht weile se. þar-for vnhappy ar þai all þat manis warkis will godis call, þat ma nothire in word na deide succure or helpe man in-to nede, na agane parele mak defence.” þane till hire answert þis maxens: “maydine, gyf þis be suth þu sais, all þis warld erris mony wais; &amp; suthfastnes sais þu allane. but suthtwitnes suld nocht be tane bot in þe mowthis of twa or thre; quharfor men suld nocht trew to þe, suppos þat þu ane Angell ware or hewynly uertu in þe bare; bot mekill les ?eit suld men trew a brokill woman as is þu.” [T]hane sad scho hym: “I pray ?ou, sir, þat þu be nocht ourcumyne with Ire; for Ire distroblis sa the thocht, þat suthfastly deyme ma it nocht, þocht he war neuire sa wyse a kyng, as cattowne sais in his teching; &amp; þarfor, gyf þu king will be, in thocht lat resone gowerne þe; bot, be þe body giff þu will gowerne þe, þu beis a thrill.” þane sad þe king, “gyf þou had mycht, me think þu wald with venemyt slycht, tak ws in gyrne dissatfully thru samplis of philosophy.” þane, for þe king persawit weile þat he resist mycht neuir a dele agane hir wyt, for-þi gert he seyre lettris priwely mad be, &amp; send þame sone furth here &amp; þar our all þe greit empyre wyd-quhar till all þat had Renowne of wyt &amp; of fare spekine sammyne knet, &amp; commawndit þaim þai suld þaim sped till hym, as þai wald haf gret med, &amp; honour gret, &amp; thank, all thre, of Alexandir to þe cite. [H]ys messingeris þan furth ar gan, &amp; sped sa wele, or euir þai fane, þat fyfty masteris haf þai brocht vith þame, sa wyse þat na man mocht In all þis warld fynd men sa wise, na of gret sciens haf sic gret prise. þe emperoure þaim hailist ful swyth, &amp; of þar cummyng was rycht blyth. þane sperit þai þar enchesone quhy he gert þaim cum to þat towne, &amp; sa mony, of landis sere. þane sad he to þame: “gret mystere gert me assemble ?ou &amp; call; &amp; gyf ?e bere ?ow weile, ?e sal Resawe honour &amp; profyt now, as in my lettris I wrat ?ou. here is cumyne till our presence a madyne of full gret prudence, þat throw gret wit &amp; sutelte concludis all my men and me, na man of ws had tuth na towng to conclud hir, þocht scho be ?ounge. for scho proffis with skillis sere þat all oure goddis ar dewillis here, &amp; of na mycht for till helpe man. ffor-þi, gyf yhe othir ma or cane conclud hir &amp; ourcume with skill, ffor to Reward ?ou is oure will; ffor scho is of sic sutelte þat, bot gyf scho concludyt be, scho sall þe pupill haill gere ere, &amp; all oure treutht full mekill ware; ffor richt mony begynnis now throw hir in hire god to trew.” þane ansuert ane of þaim mychtty with gret dedingne dyspytuisly: “o þu lord of gret maieste, quhatkine consall amowit þe till assemble þis mony wyse of þine empyre of sere partyse ffor to conclud a madine small, sene þat þe lest wis of ws all micht haf concludit hire lichtly In science of philosophy, &amp; swa mycht of oure seruandis ane a gretare wark haf wndirtane?” þe king þan sad: “with strinth mycht I haf gert þe madine sacrify; bot yhet I haf seit myn entent to conclud hir with argument.” þane sad þe ministeris to þe king: “gere þe madine before ws bring, &amp; scho for all hir gret science sall haf na word to mak defence Aganis ws, þan scho neuir had bene at scole, na ?et na lettir sene; &amp; sa sall all se oppynly hire ourcumyne with sucquidry, sa þat scho sall apertly say scho saw neuir wyse man to þat day.” [A] cristine man has herd þis tale And tald It to sanct katrine hale, Quhatkine purpos þir men has tan to confund hir, þat helpe had nan. þane to god hale scho hir betacht, &amp; prayt hyme for his mykill macht, to gif hir grace swa for to do þat It mycht lowing be hyme to, &amp; at scho mycht sic defence ma, þat it war senschepe till hir fa. with [þat] ane angel come hir till, þat bad hir be of stedfast will, for god suld gif hir wit &amp; grace, sa mykill, þat nan in-to þat place Agane hir suld haf tuth na tong hir to resist, þocht scho was ?oung, bot þat scho suld vincuse þaim all, &amp; þat throw hir god suld þaim call of martirdome to tak þe crowne. þane war full mony knychtis bone to fesch hir; &amp; scho come al-sone, quhar-at þe king set in his trone, with mony mudy man hyme by, &amp; þir masteris, þat war fyfty. þane sad scho swetly to þe king: “It is nocht lyk till ewyne demy[n]g for to set fyfty masteris wyse, þat of sic science has þe price, agane a madine hir alane; &amp; to þame als has vndirtane for to Reward þaim richely, &amp; me þu gerris wilfully, but hope of mede, aganis þaim all strif! bot ?et Ihesu crist sall be hop &amp; helpe &amp; croune alswa to me; sene þat I þis strif ta for hyme, he sall weile reward me in his kinrik, quhar is lestand gle.” þane, hir to strenth a-gan hir fa, þe croce scho can apon hir ma. þe emperoure þane mad defence, for nane suld spek bot hald silence. &amp; quhen sanct katrine þer fyfty men saw stand stane still, scho sad þaim þan: “gyf ony of yhow consawit has ocht aganis me in till his thocht, or argument, or subtilite, quhy sais he It nocht furth? lat se!” þe wysest of þaim þan but pere sad: “madine, we suld erare here þe begyne to spek; for we are cumyne here for þe cause of þe, to her þi wit, of weile fere landis.” þane hewid scho wpe bath hir handis, &amp; sad till þame full apertly: “Masteris, I will ?e wit þat I Ame tacht in sacramentis sewine of Ihesu crist, þe king of hewine, Richt weile; &amp; þocht I be sadly &amp; wele tacht in philosophy, &amp; als þe sewine artis can all þat ar in scole red, gret &amp; small, yhet-þane all hale I þaim forsak, &amp; her till hyme I me betak, þat is souerane &amp; leile science, My Ioy, my hope, &amp; my defence, Ihesu crist, my lord &amp; kyng, þat bath is well &amp; begynnyng, Throw quham god þe faddir wrocht þe warld &amp; alkyne thing of nocht, &amp; Is a god, of quham all thing, Throw quham, &amp; in quham, makis lestinge, wnsichtfull and sichtfull bedene bath strenth &amp; lenthing has, but wen; &amp; throw pitte, þat in hym is, quhen mankind owt of paradice was put throw inwy of our fa, wnsichtfull sichtfull schape can ta of manheide, &amp; apperyt here, ded for to thole for oure mystere, &amp; throw his dede wane ws to lyf þat euire sall lest but pane or strife; &amp; swa relewit he oure neide sichtfull in kine of oure man-hed. he is my wit &amp; my science, &amp; als a-gane my fa defence.” &amp; quhen þis madine had þis tale tald, as ?e haf hard al hale, ane of þai fyfty masteris gret sayd þus in ire &amp; in gret het: “Allace! quhy suld þu, lord &amp; sir, of Rome þat brukis þe gret empyre, A madine thole fullely þis lang Manteyng a-gane our godis wra[n]g, Bot prechis fast of a new law, &amp; has na suth resone to schaw, þat cristine folis pressis faste for to ger grow, &amp; strenth, &amp; last, &amp; is bot foly, na lesyng! we wend for to here sum thing quhar-in þat wit had ben or slycht, or quhar-to þat be ansuer mycht; for scho was reput of sic fame till ws, or þat we com fra hame, þat we wend nan had ben [sa] wyse, na of clergy haf sic prise. &amp; hir begynnyng has scho mad of ane þat Ihesu to name had, þat of cristine callis god &amp; kyng. lo here a selcuth begynnyng! &amp; he a deidlik man as we! &amp; syne for his iniquite was tane &amp; done to ded throu his! quha mycht mare foly here þan þis?” sanct Katrine þan but mare abad to þat master sic ansuere mad: “þat begynnyng of my resone I mad of Ihesu, for chesone þat he begyning is of all þat euir ?eit was or euir be sall, or sichtfull or wnsichtfull thing; þat-for he is my begynnyng.” þane sad þe master, þat was sle: “gyf he was god, quhow mycht he de?” þane ansuert þat madine brycht: “he þat of nocht althing mad, &amp; mycht, schape of man mycht tak, but wene, &amp; swa wnsichtfull mycht be sene, &amp; he þat mycht nocht thole, deye mycht. bot I haff ferly of þi slicht, þat has of wisdome sic plente, &amp; doutis þat Ihesu crist suld be, syne plato, þat ?e wisest call in science of ?our doctorris all, In his tym mad probacione of cristis incarnacione; &amp; Aristotill, his prenteis, Ane vthire of ?our doctourris wise, granttit wele þat þar was ane þat all thing steryt—ellis nan— &amp; throw hym had þar steryng, &amp; þar wphald, and begynnyng; &amp; yhone sibile saug can say, þat was sa wis in tyl hir day, þat god þat hangit one þe tree hye for mankind, happy is he; &amp; balaan spak of þe sterne þat crist betakynt, in-to derne, þat of Iacob, þe patriarche, suld spring, &amp; be a king sull stark. &amp; syne þe wysmen of caldé wok full lang tyme þat sterne to se; &amp; eftire lang, þat balan was, of full lang tyme in process, thre wysmen wok þat sterne to se, &amp; war all kingis of caldé, &amp; It apperit to þar sicht, &amp; was full mykill, fare, and brycht, &amp; als in It þe fygure had of a child; and þai but bad folouyt It a full fare way, till þat to bethleeme cumine war þai; &amp; þar þai fand his modire myld, in till hir harme haffand þat child, þe schape of quham befor saw þai in þe sterne, or þai tuk þar way; þane offeryt all þai thre in hy to þat ?ung child full deuotely, ane gold, ane sence, &amp; myre þe thred; &amp; throu þis offerand was wele kid þat he wes werray god &amp; mane, þat ws fra wa to welth syn wan. &amp; mony vthir argument yhe ma weile fynd, wald ?e ta tent, þat ?oure doctouris in prophecy has spokine of god full opynly. for-þi me think richt wele þat ?e suld kene þat bot a god suld be, þat mad &amp; mowis alkine thing, &amp; has nan end, na nan begynny[n]g. bot wise man call I can hym nan, with ingnorance þat is oure-tane. say yhe now furth quhat-euir ?e will, for to conclud me with yhou[r]e skill!” þir masteris þan held þaim stan still, &amp; ilkane gowit wthir till, &amp; say abaysit þan war þai þat þai had na word for to say. [T]he emprioure þan changit his mud, &amp; of his vit ?ed nere-hand vod, &amp; one his masteris rarit rath, &amp; þame reprowit &amp; blamy[t] bath, &amp; sad till þame dispitouysly: “o yhe werches &amp; wnworthi, þat had sic nam &amp; sic renone of science, or ?e com of towne, þat men wend wisest ?e had ben þat to þis tyme war hard or sen, &amp; has na resone nov, na skill A word to spek þis madine till, bot standis still, &amp; ar abaysyt, &amp; has me sodandly betrasit, &amp; tholis ?ow ourcumyne be of katrine, in disses of me!” of þai masteris ane, þat was mast, þus to þe king þan sad in hast: “sir king, we wald weile þat þu wit, bo[t] thu throw resone or thru wit ger ws mare clerly kene &amp; se þat na richt, na na lacht ma be sa gud as þis, we will richt now lewe þat lacht þat we ay can trew, &amp; trew þe law þat katrine schawis; for It fare betir þan our law is. ffor þar was na[n] sa wis þat mycht, þat madine ?ong haffand sic slycht, hir wyl defend hir lacht, þat ne he suld with gud resone vincust be. for we ar wonderit for till here how þat in-to þis m[a]dine clere þe sprit of god sa spekis ay, þat we can nocht agane hir say, syne þat we first had herd hir tale, bot turnis ws to crist all hale, &amp; fals mawmentis forsakis ay, þat in-to ned helpe na man may.” þane was þe emperoure full way, quhen he hyme saw ourcumine swa, &amp; swa enflawmyt thru gret Ire, þat he richt sone gert mak a fyre In þe myddis of þe cite, quhar all þe folk mycht one It se, &amp; all þe masteris bad tak sone, &amp; bundine in þe fyre be done. þane can þir masteris sammyn say: “A, swet katrine, for ws þu pray till Ihesu criste, þat hang one tre, in quhame we trewly trew [thru] þe, And of þis fyre þe felone deide of baptyme standis ws in sted, our ignorance forgiffand now, for trewly all in hyme we trew.” þane scho enformyt þaim sa wele in cristine treutht euir[i]lke deile, þat to þe fyre glad can þai gay, for crist þe martirdome to ta. þane crosit þai þame her &amp; þare, &amp; passit furth foroutine mare. þane in þat fyre men can þaim cast, &amp; gert It bryne about þaim fast. &amp; quhene þai war deide bedene, a gret ferly þare mycht be sene, þat þai in nathing wemmyt war of bodiis, na of heid na hare, &amp; of þe clething in na thred— sic wondire wrocht þare in deide, quhar-thru euire trew[th] ekit &amp; grew, &amp; mistreutht for sorow slew. þane leile cristine gert grawe þaim sone, &amp; deit of dede to þame be done. [T]hane seit maxens in stule of king, &amp; gert katrine befor hym bring, &amp; with fare wordis can hyme gluthire, quhile one ane, quhile on ane wthire, &amp; þat þe last sad hir: “katrine, of þi foly, I red, þu fyne &amp; consaile to þi ?outhede sa, þat is oure teyndir to thole wa, þat þu ma luf, &amp; saif þi-selfe, &amp; bruk with me bath Ioy &amp; welth! &amp; for þu art bath wise &amp; faire, &amp; douchtir of a king &amp; aire, In my palace þe secund quene I sall þe mak foroutine wene, &amp;, as þu will, þe nedis all of myn empire be treit[it] sall; &amp; in þe myddis of þis cite ane ymag sall I mak of þe with septre, as It ware a quene, &amp; all at euire sall it haf sene, sall honour It, &amp; worschipe bath; &amp; als I sall gere mak full rath a tempill gret of marbre clene, quhar-in, ymang my godis schene &amp; goddes als, in till a stage, of þi faire fygure ane ymag sall be set, &amp; honoryt ay, foroutine end euirilke day. quharfor me think þat þu suld be awisit sowne, &amp; grant to me.” þane sad þe madine to þe king: “sir, mak me nan sic entysing, þat is nocht wodnes anerly to say, bot to think is foly; for to criste I haf bundine me throu band þat ma nocht lousit be. he is my Ioy &amp; luf parfyt, my paramouris, &amp; my delyt, &amp; s[u]werane of myn hart with-all. na fra his luf I neuirmare sall be departyt for weile na wa, þocht I þarfor þe deide suld ta, na for na payne, na for na thret, na for gluthring of giftis gret. for-þi, wirk furth þi wekyt will! for I will na way bow þe till, bot takis me till hewynnis king, þat till his gret blisss sall me bring.” þane was maxens all hat for teyne, as he metall in fyre had bene, &amp; in gret breth, &amp; in dyspyt bad his tyrandis nakyn hir tyt, &amp; bynd, and beit with schorgis sare, quhill ony haile hyd one hire ware; &amp; eftire þat scho suld be sone In till a myrk donieone be done, quhar scho mycht na thing here, na se, þat mycht hire eise or confort be, bot for to be in myrknes ay, quhill þat scho suld renay hir fay. &amp; in pane of deid bad he þat na man suld sa hardy be to gif hir met na drink na way fra þat tyme till one þe xii day; for he thocht weile in þat men-tyme to put hir to sa hard engyne, þat scho suld leif hir frawart will, &amp; till his entent turne hir till. &amp; in þe mentyme hapnit swa þat þis maxens worthit to ga of his empire in-to sere place— sic bodword till hym cumine was. þane quhen þe king had mad hym bvn, &amp; passit furth out of þe towne, ffull gret desyre þan had þe quen þat yhet-þan had nocht katrine sene, to spek with hir, &amp; tell hir till þe gret fellonny &amp; þe Ill, þat maxens þan consawit had a-gayne hir or þat he furth rad, &amp; quhatkine payne &amp; qu[h]at torment to put hir to was his entent. þane callit scho till hir a knycht, a nobill man &amp; purphir hicht, &amp; was to Maxens mast priwe— &amp; twa hundreth knychtis had he, þat seruit hyme bath nycht &amp; day,— &amp; þusgat can scho till hym say: “sir purphir, sene þu art rycht leile, my consele I will þu consele, &amp; helpe me bath in deid and will how þat I katrine ma cum till, to speke with hir, &amp; hire to se, I pray þe hartly þu helpe me. &amp; syne þu art a master mane, I wat weile bath þu may &amp; can eschewe richt weile, gyf þat þu will, þer geyalouris now spek sa till, þat þai for prayere or for med of myn entent wald lat me sped!” [T]hane purphir sad till hir alsone: “dred nocht, mademe! It sall be done.” þane till þe geyelouris he paste, &amp; wrocht sa wele, till at þe laste he gat lewe þat bath scho &amp; he suld cume in nycht in priwete, &amp; bath entre þe presone in, for hope þai had for it to wyne. quhen nycht was cumine, &amp; day was gan, sir purphir &amp; þe quene allane Come, &amp; gat richt sone entre of þe gyel; &amp; þar cane se sa mykill licht, þat nawise It mycht be comprisit in mannis wit; till erth þai fell þane for redness, &amp; lay still for abasidnes. with þat þai feld a sweet sawor, þat excedit alkine odoure of ony spice þat euir tre bare; &amp; with þat katrine sone but mare callit one þaim bath, &amp; confurd þam sa wele, þat þai apon feite wan, &amp; sad þaim: “crist callis yhow bath for to tak croune her-eftire rath, &amp; for to bruk þat mykill blis, þat he has grathit till all his.” þan blenkit þai wpe bath, &amp; [has] sene katrine sic angelis betwene, þat all hir vondis all our-quhare, þat was apon hir body bare, enonte with sawuis soft &amp; swet, &amp; all þat brekine was, can bet, &amp; mad hire hyd sa hale &amp; schene, þat it was farly to be seyne. full Ioyfull þane þire twasum war of þe swet sicht þat þai saw þar. sanct katrine þane, þe madyne clene, with swet wordis confurd þat quene, &amp; bad hir be of stawlouart will: “for Ihesu crist þu sall cume till þis day thrid day, haf þou na dred, &amp; for schort pane haf lestand mede. dout þar-for na payne temporale, to cume to blis þat ma nocht fale, na for to leif þe copullyng of warldis man for hewynnis king, na for to part fra de[d]lik mane for hyme nan end has na begane, Ihesu crist, þat is king parfyt, þat for þis schort temporale delyt gyffis þat Ioy þat neuir sall blyne to þai þat tholis pane for hyme.” &amp; þus to þame scho prechit þare, till it was mydnycht &amp; wele mare. þane purphire fell befor hire feit, &amp; askit hir with wordis swet, quhatkine reward þat crist suld mak till knychtis þat here for his sak left warldis welth &amp; temporale thing. þane till hyme sad þat madyn ?ing; “in þat kinrik þat is so clere, quhar for delyt men lewis here, þai sall haf euir-lestand lyff but payne or verray duel or striffe. &amp; gif þu franis quhat thing is þare; þar is ese &amp; sic welfare þat ma nocht wthir-ways be expondit na wndone to þe; bot all þat gud is, It is þare, &amp; illthing ma þar cum neuir mare. &amp; gif þu speris quhat gud þat is; It is sic gud, I tell þe þis, þat neuir ere herd, na yhet saw hye, na mycht in hart comprisit be þat god has grathit for all þai þat seruis hyme here, quhen þa hyne ga.” sir purphire þan &amp; alss þe quene, throw sermond of þat madene schene, war mad full blith &amp; held þar way of þe donieone befor þe day. þane purphir his knychtis all, þat seruit hyme, bath gret &amp; small, callit, &amp; þame sic tale has tald þat þar halely to god þai ?ald, &amp; war all redy for to tak þe martirdome for cristis sak. [A]nd for þe king bad at þat fre dais xii but mete suld be, In þat tyme crist with hewynnis fud ffed be a dow þat madine gud. &amp; quhen þai xii dais war gane, to katrine, quhar scho seit allane, oure lord, of hewine god, can apere, with multytud of Angelis clere, &amp; of verginis sa mony, þat for to se þame war ferly, &amp; bad hir suthtly knaulag tak of hir makare, for quhais sak þat scho enteryt in-to sic strife, quhar scho wyne suld lestand lyfe, &amp; sad till hir: “þu stedfast be! For in na tyme sal I lewe þe.” &amp; sayand þis, he sticht in hewyn with mekill Ioy &amp; angelis stewyne. [T]hane, quhen þe emperoure had done his neidis, come agane alsone, &amp; in þe myddis of þe cite wpe-one þe morne he gert set be his kingis stull, &amp; seit hym done, with ceptre in hand, &amp; one hed crowne, &amp; gert katrine before hyme be brocht, quhar all þe folk mycht se, &amp; schaw hir poliste fare &amp; schene, þat forhungerit [he] wenede had bene, &amp; wend sum man had brocht hir fud In-to þe presone. þarefor nere wod he was, &amp; sad: “þe keparis all þat kepyt þe þus, dere by sall.” þane sad scho: “sir, met I had nan throu warldis man bot criste allan, þat throu his Angelis gert me fed, &amp; als nocht; haf þu na dreid!” þane can he softly till hir spek, Richt as he wald all Ill breth brak, &amp; sad: “now, madine fare &amp; clere, I pray þe þat þu tell me here quhat-euir þu has in-to þi thocht; &amp; þarof heile þu fra me nocht, na with na wordis þat ar dowble Answere nocht, me for to distrouble! for I yharne nocht for to dissawe þe with quhyt wordis na sutelte. &amp; trewe weile, I yharne nocht þe a seruand to me for to be, bot as my wyf &amp; quene mychtty þe for to hald; &amp; swa think I for þi gret beute, &amp; þi wit, &amp; þi gret gentrice sammyn knyt; &amp; als my empire hale to þe þat þi lykine sall bowand be.” [T]hane sad scho: “&amp; now I þe pray þat suthfastly þu wald me say with leile wncouerit Iugement, quheþir þat I suld do þine entent erare þane to lord or king, þat at his will ma do althing, or for to tak a dedly mane, þat of corrupcion begane, &amp; throu corrupcione man be sic mater last as first was he, &amp; thole seknes, quhill he is here, with trawell and dissesis sere?” þe king wald þan na mare hym feynge bot sad till hir with gre[t] dedingne “madine, ches þe ane of twa; sacrifice quheþir þu will ma to my goddis, &amp; liff in blis, or, gyf þat þu refoysis þis, to thole torment &amp; perise sone? of þire twa ches þe ane but hone, &amp; lat me wit but fengeit fare, for þu sall drich me no mare.” þane answert scho, &amp; sad: “sir, I thocht neuir to deile with trechery, bot sais planely þat I will in-to na thing concent þe till. quharfor, quhat torment þou has thocht to do to me, differe þu nocht! for I dyssyre my flesch &amp; blud to gyf for hyme þat in þe Rud mad offerand of hyme-self for me, þat is my blis, my luff, my gle, My ankire, my Ioy, my welth, my wele, &amp; of myn sawle þe lestand heile, &amp; giffis lyf, þat ma nocht fale, to his luffers for þare trawalle.” quhen þe tyrand herd hir sa swa, out of his wit nere can he ga. &amp;, his anoy for till ames, Come stertand furth sir cursates, þat was prefeit of þe cite, &amp; sad: “sir king, herkine to me, &amp; wrath þe nocht sa Increly! for I sall ordand in till hy a maner of sa herd torment þat sall hir gere turne hir entent, &amp; fley hir swa, þat scho in hy sall be fulfane to sacryfy. &amp; gif scho [ne] dois, with wnhard pane sa felloun[l]y scho sall be slaane þat all cristine, þat ma It see, sall concent to þi law &amp; the. quharfor with-ine dais thre foure quhelis gret þu gere mad be, of þe quhilkis þe felyis all with scharpe houkis fichit be sall, &amp; all þe spakis one þat manere sall be fichit with hukis sere, þat sall be scharpe &amp; rycht wele grondine, of fynest steile þat may be fundine; &amp; þir quhelis seit sall be swa þat of þame twa aganis twa sall alwais twrne in contrare cours, as thingis beand at rebou[r]se, swa þat þe twa sall rywe wpward allthing þat is betwene þaime seit, ffra þat þai turne foroutyn lat.” þane was þe emprioure full blyth, &amp; gert þe quhelis mak alswyth, &amp; in þe mydis of þe cite, In opine place, gert þame seit be, þat all þe folk bath fere &amp; nere Micht se one þaim, quhen þai suld stere. þane was þat madyn brocht in hy of þe pressone, quhar scho can ly, &amp; seit ymang þe quhelis swa, þat, gif scho sacrifice wald ma, scho suld haf lyf &amp; all þat thing þat till hire ere had hicht þe king; &amp;, gyf þat scho wald nocht do swa, þe quhelis suld turne, &amp; hir swa sla. &amp; quhen þat scho was sa hard sted, Richt full ferme treutht in god scho had, &amp; prayt hym, as lord &amp; kyng, þat of his treutht for þe ekine, &amp; for þe lowing of his name, &amp; eke of cristindome þe fame, &amp; for þe pepill sake with-all, þat þar war gadderit, gret &amp; small, þat he wald brek þai quhelis swa, þat þai na merryng suld hir ma. &amp; þane but mare at hir prayere ane angell brycht sone can apere, &amp; þai quhelis in pecis small brak, &amp; scaillit was oure-all þat þan foure thousand slew or mare of folkis mistreuthtfull þat war þare, &amp; twechit neuir a man of þai þat cristine treutht befor can ta. þane was þar Ioy &amp; gret lofing of cristine folk, þat saw þis thing, &amp; full gret schame &amp; sorow als to þame þat trewit in goddis fals. ffull mony þan, þat þis has sene, war baptist, &amp; of syne mad clene. þane was þe quene in-to þe hicht of hir palais, &amp; saw þis sicht, &amp; thocht þat scho wald heile nomare ffra naman þat scho cristine ware, bot all vane glore full haile forsuk, &amp; haile to Ihesu criste hir tuk, &amp; saynyt hir, &amp; but baysing come done, &amp; stud befor þe king, &amp; sad: “o þu, my wrechid housband, how lang sall þu in erroure stand, &amp; seis here sa opynly god tak vengeance for þi foly, &amp; will nocht-yhet sesss to mowf were agane hyme þat is þi makere? wnhappy man! wald þu yhet trow in-to oure suet lord, dere Ihesu, god, at is king of cristine men, &amp; lewe þine errour, &amp; hym kene, &amp; ask forgiffnes of þi syne, yheit mycht þu sauchtyng with hym wine. for her ma þu full clerly se þat vthire god is nan bot he, þat, quhen he will, ma quykine &amp; sla; bot þi goddis ma nocht do swa. bot he is god of deide &amp; life, þocht þu full herd agane hym strife.” [T]he king þan was sa wondir wa, that nere his hart can brist in twa, &amp; sad: “a, wyf, quhat spekis þu? I dout þat sum cristine has now fra oure goddis priwit þe, quhome one þu suld mast honour se. bot I swere be goddis all þat I haf honoryt ay &amp; sall, bot gif þu honour do in hy till our goddis &amp; sacrify, þat þe pappis first fra þi breste sall be Rywine, &amp; syne þar neste I sall gere turment þe fulfaste, &amp; strik þi hed of at þe laste, &amp; þi body eftire þi life I sall gere doggis laithly rife, &amp; mak a bysine wyf of the, to let wthire to cristine be.” þane sad scho: “do quhat-euir þou will, for I sall neuir concent þe till.” &amp; fra þat scho had sad hym swa, he bad his turmentoris hir ta, &amp; harle roydly to þat stede, quhare all misdoaris tholit deide. þane lukit scho to sanct katrine full pytuisly, &amp; sad hir syne: “haly virgine, for me þu pray to god, for quhais nam þis day I ame heire enteryt in-to strife, &amp; for hyme tyne þis temporale life, þat he me graunt sic will þis day þat I ma trastly but effray, Thole ded for hyme, &amp; at þat ma be In stede of baptysing to me.” þane ansuert þat madine schene, &amp; sad: “tak confurd to þe, quene! full dere to god &amp; luffit art þu; bot wirk sa wysly þat þu now one Ihesu seit þi hart ay stabile, þat for þis kinrik corumpabile þis day sall gif þe þi kinrik, þat but falyng lestis elyk; for þu dois nocht bot makis werringe of failand &amp; of dedly thing, for þat king þat all thing mad, &amp; neuir begynny[n]g na end had, &amp; for þe pane þat sone is done wyne lestand Ioy euir in-to wone.” þane lurdannis hir lichtly lacht, &amp; harlyt hir furth, as þai war tacht, &amp; of hir clething mad hire bare; bot scho was couerit with hir hare. þane hir papis þai raf hir fra, &amp; syne þai strak hir nek in twa. of martirdome eftire sic end scho past with Ihesu criste to lend. syre purphire for hir gret dull mad, &amp; come þat ilke nycht but bad, &amp; tuk hir cors, &amp; wandit wele, &amp; It enointit euirilke deile with bawme; &amp; syne rycht wele gert he in honest place It grawine be. apone þe morne, quhen þis was done, as I haf tald ?ou here alsone, ffull bysy spering men can ma quha durst þe quenis body ta to grawe, or do It honourrynge; &amp; als for þat cause gert þe king to questione put mony sere, &amp; punys þame one gret manere, þat letit nocht, þocht he had wrang, bot in sic wikidnes stud lang. þane sir purphire but Abaising has present hyme befor þe king, quhare he sat in-to Iugment, &amp; sad one þis wyse his entent: “sir king, now opinly we se at a wod [s]preit trawalis þe, þat sparis nothir quyk na dede þat cristine are, in-to na stede; na þu can nocht hald þe content of na payne, na of na turment, þat þu ma do to sic quyk men, bot, quhen þai deide ar, þou will þan forbid þame grawine for to be; þat wikit sperit sa trawalis þe. &amp; gyf þu demys þaim gilty þi wyf þat erthit, þat did I, &amp; yarnys þarefor me allane to thole all þane þat may be tane, ffor cristis martire I cane grawe in hope of med þat for till haf; for I ame cristis confessoure, þat to þe quene dide sic honour.” [Þ]ane þat tyrand can rodly rare, as man þat had bene wondit sare, na he sicht nocht priwely, as men dois quhile þat are sary, bot rathly ruschit to and fra, as quha for sorow wod wald ga, &amp; sturly stampit als, &amp; steryt, &amp; oft as branewod man he beryt, &amp; at þe last he can hye cry, &amp; sad: “allace! a wrech am I, &amp; mare wrechit na ony man! for-[þi] my wekit werd I bane; for I haf tynt þis day, allace! all hale my helpe, &amp; my solace, &amp; þe streynth of my empyre hale. quhat wondire is I brist for bale? for now is left me sir purphire, þat wphald was of myn empyre, &amp; alswa anerly was he þe kepare of my saule &amp; me, &amp; in all trawell anerly he was þat helpe þat ay had I, swa but hyme luf cuth I nocht. bot, lo, of me na-thing he wrocht, bot fra my goddis, allace! &amp; me is gane þis cristine fore to be, &amp; to þe god of cristine lyne has tane hyme haile fra me &amp; myn!” þane, hyme to confurd, gert he call þai knychttis þat he mast lowit of all, &amp; mad his lamentacione of purphire his conuersione, &amp; speryt gif ony was þare till Consentand or þat wist his will. þan ansuerd þai twa hundreth knychttis, þat seruit purphire with all þare mychtis, &amp; sad: “sir, ?a, we wat all weile of all his dedis ilke deile, how he conuertit was, &amp; quhare, for we all þan with hyme vare, &amp; all fals goddis forsuk þane, &amp; ar be-cumyne cristine men; &amp; with purphire for cristis sak we dout richt nocht þe deide to tak.” &amp; quhen þe king herd þaim sa swa, þane doublit hyme his mykill way, &amp; sad: “lo, here now is me mad full Ill couering eftire lang bad! for I wend ?e suld confurd me in quhat disses þat I mycht be.” þane commawndit he in full gret Ire to tak þai knichttis &amp; purphire, &amp; with þame owt of towne to ga, &amp; all þar nekis stirk in twa, &amp; þare bare bodyis to lef þare als nakit as þai borne ware, till foulis &amp; hundis to be fud. þane ?eid þai al furth with blith mud to place þat þame was deput till, &amp; tuk þare dede with full gud will. þe four &amp; xx?? day but drede of nouember was done þat dede. þis tyrand þane apon þe morne eftire þe knychtis wer þis lorne, In stule of Iugment hyme seit, &amp; gert þis katrine till hyme feite, &amp; sad hir: “þu wikide wiche, quhat wenis þu ws lang to preche? na; bot chese þe ane in hy; othire till oure godis sacrify or ellis þi heide to tyne þis day dispytuisly but mare delay.” [T]hane answerd hym þat madine fre: “Langar delay I ask nocht þe, bot to do me quhat-euir þu will; for I will neuir consent þe till, bot thole mekly for cristis sak quhat-euir turment þu will I tak. for I desyre to deye for hyme, fra lestand deide þat can me wyne.” þus quhen scho sad, foroutyn bad þe tyrand gert hir furth be had outhouth þe ?eittis of þe cite, quhare þat scho suld wnhedit be. &amp; maydynnis feile hir folouyt þare &amp; lele wman in þat swithware, þat fast regratit hir bewte þat one sic wyse suld wastit be. scho turnyt to þame, &amp; sad: “o yhe Madynnis &amp; matronis fare &amp; fre! I pray yhou eke nocht my passione with sic sare lamentacione, bot erare suld yhe Ioy with me, þe suthtfast now gyf yhe mycht se; for now my dere lord Ihesu criste callis me now till his bewist, þat is my luf and paramor, to wyne with hym in till his boure, &amp; bruk with hyme but end his blis.” þane to þe place scho come with þis, quhar hir hals suld strikine be in twa, &amp; knelyt deuotly, &amp; can ma hir prayeris; &amp; be-hald full ewine with handis wpward to þe hewine, &amp; one kneis lang sittand swa to god scho can þis prayere ma: “o hope &amp; helpe to trewfull man, bewte &amp; Ioy of all women, god Ihesu, thankis I gyf the þat deigneis for to nombre me of þi madynnis in þe conuent; &amp; prays þe with gud entent sic mercy þat þu kith me till, þat quhasum-euir with dewot will in lof of god mak mensione of me &amp; of my passione, graunt þame þar askine for my sak for quhat-euir thing or quhen þai mak, in quhat parele þat þai be stad one land or ?eit one se; &amp; namely in þe tyme of dede, gyf þai for my sak ask remed, graunt þaim þar bowne, I thig at þe, as þu art lord of maieste! for, swet lord, lo, here for þi sak of þe basere I byd þe strak. bot, lo, my sawle þat [na] ways he Ma tak, here I commend to þe.” &amp; or scho mad had þis prayere, a woice of hewine was herd full clere, &amp; sad: “my dere lowit, cume to me, for all my yheit is opnyt þe, quhar-throw þu sall enter in blis, þat neuir sall fane &amp; but end is, &amp; all my halowis in till hewine sall met þe with richt ioyfull stewine, &amp; with þe crowne of victury þu sall be crownyt in till hy, &amp; euire-mare wone in welth with me. for-þi namare þu besy be! for [þat] at þu has askit here, I haf þe tyd all haile but were, &amp; yhet welle mare I grant all þai þat will memor of þe may, &amp; for þi sak askis helpe at me; in quhatkine parele quhat-euir þai be, my helpe I sall of hewine þaim send, quhar þu sall duell with-outine end.” &amp; quhene þat woyce wes went away, þat haly virgine but effray hire faire hals strekit furth mylk-quhyt, þat in twa strak þe basare tyt. þane of hire cors, in sted of blud, of mylk þare ruschit out a flud, þat wet þe erth rycht plentwisly. &amp; angelis fell com þane in hy, &amp; in þe ayre hire body bare to mont synay, &amp; lait It þare, &amp; with þare handis one þat hill entyryd It throw godis will, þat ix Iurnays gret ma be of Alexandir fra þe cite, quhar feile merakilis ar for hire wrocht, as leile men sais þat has hir socht, &amp; ay sall be in lowing of hire &amp; of criste hewynnis kyng, þat for ekine of cristine fay god did sic worschipe to þat may. &amp; of hire banis but leising oyle full clere men sais yhet spring, þat hope &amp; heile is till all sare, as þai record þat has bene þare. &amp; scho tholit þis passione ffra cristis incarnacione thre hundreth &amp; tene yhere, as wrytine is in bukis sere. to god þe fadire be lowynge, to god þe sowne be honourryng, to god þe haly gast als be ay lowyng, in a trinite, &amp; in a god thre personnis sere; þat grauntt ws grac, quhill we ar here, to leyd oure lyff sa quemfully till hyme, þat we ma cum in hy to þat Ioy quhare now is katrine, In hewine blis forowtine fyne. &amp; I wnworthy, ane of þai for quham þat scho can prayere may, Requeris hire þat I ma twyne owt of þis lyf but dedly syne. AmeN. AmeN. AmeN. Explicit vita beate KatRine virginis, etc. END OF VOLUME II.</field>
   </doc>
</add>