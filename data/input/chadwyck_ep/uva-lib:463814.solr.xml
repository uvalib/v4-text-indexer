<?xml version="1.0" encoding="UTF-8"?>
<add>
   <doc>
      <field name="author_display">Lovelich, Henry</field>
      <field name="author_facet">Lovelich, Henry</field>
      <field name="author_sort_facet">lovelich henry</field>
      <field name="author_text">Lovelich, Henry</field>
      <field name="composition_era_facet">20th Century</field>
      <field name="composition_era_facet">1900's</field>
      <field name="content_model_facet">text</field>
      <field name="content_type_facet">TEI</field>
      <field name="datafile_name_display">/FedoraRepo/text/chadwyck_ep/uvaGenText/tei/chep_1.1219.xml</field>
      <field name="date_indexed_facet">201909240351</field>
      <field name="date_text">1905</field>
      <field name="digital_collection_facet">UVa Text Collection</field>
      <field name="digital_collection_text">UVa Text Collection</field>
      <field name="digital_collection_facet">Chadwyck-Healey English Poetry</field>
      <field name="digital_collection_text">Chadwyck-Healey English Poetry</field>
      <field name="format_facet">Document</field>
      <field name="format_facet">Online</field>
      <field name="id">uva-lib:463814</field>
      <field name="language_facet">English</field>
      <field name="main_title_display">The Legend of the Holy Grail ; its Sources, Character and Development, by Dorothy Kempe. The introduction to, and Part V of, Herry Lovelich's verse "History of the Holy Grail</field>
      <field name="repository_address_display">http://fedora-prod01.lib.virginia.edu:8080/fedora/get</field>
      <field name="shadowed_location_facet">VISIBLE</field>
      <field name="source_facet">Digital Library</field>
      <field name="subject_facet">English poetry -- 20th century</field>
      <field name="subject_text">English poetry -- 20th century</field>
      <field name="title_display">The Legend of the Holy Grail ; its Sources, Character and Development, by Dorothy Kempe. The introduction to, and Part V of, Herry Lovelich's verse "History of the Holy Grail</field>
      <field name="title_facet">legend of the holy grail</field>
      <field name="title_sort_facet">legend of the holy grail</field>
      <field name="title_text">The Legend of the Holy Grail ; its Sources, Character and Development, by Dorothy Kempe. The introduction to, and Part V of, Herry Lovelich's verse "History of the Holy Grail</field>
      <field name="year_display">1905</field>
      <field name="year_facet">1905</field>
      <field name="year_multisort_i">1905</field>
      <field name="admin_meta_file_display">&lt;?xml version="1.0" encoding="UTF-8" ?&gt;</field>
      <field name="admin_meta_file_display">&lt;!DOCTYPE adminmeta</field>
      <field name="admin_meta_file_display">SYSTEM "http://text.lib.virginia.edu/dtd/admin/adminmeta.dtd"&gt;</field>
      <field name="admin_meta_file_display">&lt;adminmeta&gt;</field>
      <field name="admin_meta_file_display">&lt;pid&gt;uva-lib:463814&lt;/pid&gt;</field>
      <field name="admin_meta_file_display">&lt;adminrights&gt;</field>
      <field name="admin_meta_file_display">&lt;policy&gt;</field>
      <field name="admin_meta_file_display">&lt;access&gt;viva&lt;/access&gt;</field>
      <field name="admin_meta_file_display">&lt;/policy&gt;</field>
      <field name="admin_meta_file_display">&lt;/adminrights&gt;</field>
      <field name="admin_meta_file_display">&lt;technical&gt;</field>
      <field name="admin_meta_file_display">&lt;text&gt;</field>
      <field name="admin_meta_file_display">&lt;character encoding="UTF-8"/&gt;</field>
      <field name="admin_meta_file_display">&lt;mimetype&gt;text/xml&lt;/mimetype&gt;</field>
      <field name="admin_meta_file_display">&lt;markup&gt;</field>
      <field name="admin_meta_file_display">&lt;encoding label="xml" version="1.0"/&gt;</field>
      <field name="admin_meta_file_display">&lt;base label="TEI.2" type="DTD" version="P4" href="http://text.lib.virginia.edu/dtd/tei/tei-p4/tei2.dtd"&gt;</field>
      <field name="admin_meta_file_display">&lt;localmodification label="TEI.extensions.dtd" href="http://text.lib.virginia.edu/dtd/tei/uva-dl-tei/uva-dl-tei.dtd"/&gt;</field>
      <field name="admin_meta_file_display">&lt;localmodification label="TEI.extensions.ent" href="http://text.lib.virginia.edu/dtd/tei/uva-dl-tei/uva-dl-tei.ent"/&gt;</field>
      <field name="admin_meta_file_display">&lt;/base&gt;</field>
      <field name="admin_meta_file_display">&lt;/markup&gt;</field>
      <field name="admin_meta_file_display">&lt;/text&gt;</field>
      <field name="admin_meta_file_display">&lt;/technical&gt;</field>
      <field name="admin_meta_file_display">&lt;/adminmeta&gt;</field>
      <field name="desc_meta_file_display">&lt;?xml version="1.0" encoding="US-ASCII"?&gt;</field>
      <field name="desc_meta_file_display">&lt;!DOCTYPE descmeta</field>
      <field name="desc_meta_file_display">SYSTEM "http://text.lib.virginia.edu/dtd/descmeta/descmeta.dtd"&gt;</field>
      <field name="desc_meta_file_display">&lt;descmeta&gt;</field>
      <field name="desc_meta_file_display">&lt;pid&gt;uva-lib:463814&lt;/pid&gt;</field>
      <field name="desc_meta_file_display">&lt;mediatype type="text"&gt;</field>
      <field name="desc_meta_file_display">&lt;form scheme="uva-form"&gt;monograph&lt;/form&gt;</field>
      <field name="desc_meta_file_display">&lt;/mediatype&gt;</field>
      <field name="desc_meta_file_display">&lt;presentation&gt;</field>
      <field name="desc_meta_file_display">&lt;displayAgent&gt;Lovelich, Henry&lt;/displayAgent&gt;</field>
      <field name="desc_meta_file_display">&lt;sortAgent&gt;lovelich henry&lt;/sortAgent&gt;</field>
      <field name="desc_meta_file_display">&lt;displayTitle&gt;The Legend of the Holy Grail ; its Sources, Character and Development, by Dorothy Kempe. The introduction to, and Part V of, Herry Lovelich's verse "History of the Holy Grail&lt;/displayTitle&gt;</field>
      <field name="desc_meta_file_display">&lt;sortTitle&gt;legend of the holy grail&lt;/sortTitle&gt;</field>
      <field name="desc_meta_file_display">&lt;displayDate&gt;1905&lt;/displayDate&gt;</field>
      <field name="desc_meta_file_display">&lt;sortDate&gt;1905&lt;/sortDate&gt;</field>
      <field name="desc_meta_file_display">&lt;/presentation&gt;</field>
      <field name="desc_meta_file_display">&lt;agent type="creator" form="persname" role="author"&gt;</field>
      <field name="desc_meta_file_display">&lt;name&gt;Lovelich, Henry&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;title type="main"&gt;The Legend of the Holy Grail&lt;/title&gt;</field>
      <field name="desc_meta_file_display">&lt;title type="sub"&gt;its Sources, Character and Development, by Dorothy Kempe. The introduction to, and Part V of, Herry Lovelich's verse "History of the Holy Grail,"&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;London&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;Berlin&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;Published for The Early English Text Society by Kegan Paul, Trench, Trübner &amp;amp; Co.&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;Asher &amp;amp; Co.&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="publication"&gt;</field>
      <field name="desc_meta_file_display">&lt;date&gt;1905&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;identifier type="UVa Virgo ID"/&gt;</field>
      <field name="desc_meta_file_display">&lt;identifier type="UVa Title Control Number"&gt;chp2292&lt;/identifier&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;eng&lt;/language&gt;</field>
      <field name="desc_meta_file_display">&lt;physdesc type="extent"&gt;xxxvii, 471, 396 p.&lt;/physdesc&gt;</field>
      <field name="desc_meta_file_display">&lt;subject scheme="LCSH"&gt;English poetry -- 20th century&lt;/subject&gt;</field>
      <field name="desc_meta_file_display">&lt;covtime&gt;</field>
      <field name="desc_meta_file_display">&lt;timeinterval&gt;20th century&lt;/timeinterval&gt;</field>
      <field name="desc_meta_file_display">&lt;/covtime&gt;</field>
      <field name="desc_meta_file_display">&lt;surrogate&gt;</field>
      <field name="desc_meta_file_display">&lt;mediatype type="text"/&gt;</field>
      <field name="desc_meta_file_display">&lt;mimetype&gt;text/xml&lt;/mimetype&gt;</field>
      <field name="desc_meta_file_display">&lt;title type="main"&gt;The Legend of the Holy Grail&lt;/title&gt;</field>
      <field name="desc_meta_file_display">&lt;title type="sub"&gt;its Sources, Character and Development, by Dorothy Kempe. The introduction to, and Part V of, Herry Lovelich's verse "History of the Holy Grail,"&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;Cambridge, England&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;Chadwyck-Healey Ltd.&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="creation"&gt;</field>
      <field name="desc_meta_file_display">&lt;date&gt;1994&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;rights type="copyright"&gt;Copyright©1994 Chadwyck-Healey Inc.&lt;/rights&gt;</field>
      <field name="desc_meta_file_display">&lt;rights type="access"&gt;Accessible to VIVA community only&lt;/rights&gt;</field>
      <field name="desc_meta_file_display">&lt;physdesc type="extent"&gt;ca. 1.3 megabytes&lt;/physdesc&gt;</field>
      <field name="desc_meta_file_display">&lt;description type="note"&gt;Preliminaries, introductory and editorial matter omitted.&lt;/description&gt;</field>
      <field name="desc_meta_file_display">&lt;/surrogate&gt;</field>
      <field name="desc_meta_file_display">&lt;relationships&gt;</field>
      <field name="desc_meta_file_display">&lt;set code="UVA-LIB-Text"/&gt;</field>
      <field name="desc_meta_file_display">&lt;set code="CH-EnglPoetry"/&gt;</field>
      <field name="desc_meta_file_display">&lt;/relationships&gt;</field>
      <field name="desc_meta_file_display">&lt;/descmeta&gt;</field>
      <field name="fulltext">THE HISTORY OF THE HOLY GRAIL. The Prologue and first ten chapters of the text are missing from the manuscript. CHAPTER XI. “For that power haven not we Him hol to Maken In non degre; But helthe A?en to him Most gon Be him that him it leide vppon; And elles but he wele him hele sende, Be vs get he non In non Ende.” Thanne Axede him the king Anon tho ‘Howgh A?ens the Egipciens he scholde do; ?if with hem heeld he Ony bataille, In what Manere it myhte him Availle.’ Thanne the devel him Answerid ful sone, “Þere-Offen Answere mown we ?even þ? none: Tyl that goddis Man be Owt past, Of vs An Answere non thow hast.” Thanne spak Josephes there Anon Ryht, “I Conioure the be the vertu of God Almyht, And be the myht Also Of the Trenite, That the sothe here thou schewe to me.” And the devel him Answerid Agein “That he ne Cowde not In Certein; Of thing that was to Come, he Cowde not telle, What Aventure so that him Euere befelle.” CHAPTER XII. And In the mene while Of this talking Cometh A messenger tho to the king, And knelid to-forn him vppon kis kne: “Sire kyng, newe tydinges I bringe to þ? That ben bothe Evel and perylous, Of Tholomes king so dispetous; Into thi lond now Entred he Is, And with him gret strengthe with-owten Mis; And Oriable thi Cite they han take, And Abowtes In-virown thei don wrake, That so the Contre distroied is be him Into the Castel Of valachim. For On hors-bak with him don Ride Twenty thousend be his side, And On foote Also there ben Fourti thowsend Men harneysed Clen; And ?if that Castel he mown haue, Nothing Of thi lond wil he save; Ne thens wil he non fote gon Til they ben ?olden Euerichon; [Fo]r that Is now the stre gest hold [In] thi lond be Manye a fold. And ?it his Avow Made he there (That Alle his Meyne gan it to here) That Owt Of that Contre wold he not pas Tyl he were Crowned king In sarras,”— Whiche that was the Chef Cite Of king Eualach his lond, I telle the.— And whanne the king herde him thus sein, Sore he him Abaschte In Certein; And ?it the more Abascht was he pleinli For the wordis that Iosephes spak Openli, ‘That thre dayes &amp; thre Nyht In his Enemyes daunger to be Owtriht, And that to the prikke Of deth he schold be browht;’ And this Euere was In Eualache thowht; But for þat he was A man Of so gret prowesse, He made non semblaunt Of non distresse, But A?ens herte he made good Chere, [S]eenge Alle tho that there were, [A]nd swor Anon be his Creaunce, ‘That what so him Euere happede be chaunce, ?if At that sege he myhte him fynde, He wold don him Remeve be som kynde.’ Anon his sonde he dide to sende Ouer Al tho, Into Euerich ende, To Alle tho that Of him took Ony fe, ‘Anon with him that thei scholden be, And On the Morwe to ben Gadering Atte Castel Of Tarabe with-owten Taryenge,’ That twenty Miles from sarras Is, And fro valachim Sixtene, More ne Mis, Where As Tholomes Atte Sege was. Thus Abowten sent Eualach Into Everi plas; Thus Abowtes be his sel he sente, ‘That Eche man scholde don his Ente[nte], That weren weldy Armes to bere, A?ens here Enemyes to fensen hem there. And ho that A?ens his Comandementis were, What so he be that it doth there, His lordschepe from him wil he take, And but Ryht A povre Man him Make.’ And On the Morwe the king gan to remeve, And Iosephes to him Cam to taken his leve; “Sire kyng, hennes thou gynnest to Go, But thow ne wost what forto do; For thou ne Art seker to Comen Agein, But there forto dyen In Certein. But thus My God sente Onto the Be me his Servaunt, As thou myht se, ‘That thow scholdest Remembren the wel Of whom thow Come Everydel, And of what Maner kynde &amp; of lynage Thow Art I-Come to this high parage. But thou supposist that noman it knowe; But I Can the tellen Al be Rowe. Be the grace Of my God Almyht I schal the telle, I the A-plyht; For Conceil may þere non heled be From him that Sit In Maieste. Thow were born In fravnce lond, As the holi gost me doth vndirstond, In A Old Cite Of fraunce, As I wene, That Miaux is Called there bedene; And there thow were A pore Mannes sone, That to Maken schon was thanne his wone; And this Owghtest thow to knowen ful wel, For thow it hast Sein this Everydel. For whanne Augustus Cesar Emperour was Of Rome xxxij ?er; In that plas He wende king Of Alle kinges haue ben; And so it him thowhte that it was sen; But Crist of Marie was born In his tyme, that I Rehersed beforn, That tho king Of Alle kynges was Thorwgh the world In Every plas. And whanne here-Offen herde Augustus Cesar Be hise Clerkis that weren bothe wis &amp; war, Thanne he gan to wexen Gretly In dowte Lest Of his Empire to putten him Owte, And that Al the Contre Of Rome Abowte, To that lord scholden worschepen &amp; dowte. Thanne Niste he Not what forto don, But Abowtes Al Rome he sente Anon; Thorwgh Owt Al that Contre Anon his Messengeres sente he, ‘That Euery man &amp; womman Also To him A peny scholde ?elden tho, As In Manere Of A knowelechinge, As In weye Of-Soiettis to here kynge. And, bencheson that Fraunce was thanne Of Anothir Maner kende Of Manne, To hem he sente In this Manere As, Sire, I the schal now tellen here: An hundred knyhtes be trews Aftir he sente, And Aftir An hundred knyhtes dowghtren presente, That Maidenis scholde ben Everichon,— And thus his Messages Gonne forth to gon,— And An hundred knave children Al In fere, Not passeng the Age thanne of fyve ?ere, But Rathere lasse thanne Ony More; That time this was his Comaundement thore. And whanne these tydinges weren Comen Into fraunce, Mochel they Merveilled thanne Of this Chaunce; And thanne Chosen they In Euery Cite Be lot, As that time here hap myhte be. So thanne it happed, As I telle now the, That Owt Of Miaux that Cite, That tweyne Maydenes Chosen weren for sothe, And that An Erlis dowghtren weren thei bothe Hos Name was Erl Of Siuayn, That lord of Miaux was, &amp; Of the Contre Certain. And whanne the lot on hem þus gan falle, Thanne mosten thei forth nedis with Alle; And vppon the, tho, fyl the tother lot, Where þou myhtest ben Excused not, For thow were At the Age Of fyve ?er, And Also these Maidenis bothe briht &amp; Cler; That so wit these Maydenes forth were þou led, As to-fore I haue here now to the Seid. And whanne that to Rome ?e weren I-Come, The peple Abowtes ?ow Cam On A throme, And ?ow gonnen faste to beholde: ?e hadden tho Of Bewte so Manifolde. And whanne thow were comen to twenty ?ere, Thanne bothe Maidenes deyden Ryht there; For the ton ne lyved After the tothir But thre Monthes, It was non Othir. Thanne Aftyr, the took Tiberius Sesar, That Aftir Augustus was emperour thar, And the hadde tho Ryht In gret Cherte, And to An Erl the sente for thi bewte— Erl Felys he hyghte Of Svlie,— To him were thow lad In hie: And whanne that thow to him were browht, Ful mochel thow were Euere In his thowht, For the ful dere to him he held; And After ful Evele didest thou him ?eld. For it befil that vppon A day His Eldest sone &amp; thou wenten to play, That so In Anger ?e fillen tho bothe, That there thow slowe his sone forsothe. And whanne thou haddes thus him slo, Thanne to Tholomes gonne thou go, That Of babiloyne thilke time king was, And werre he held A?ens Olifernus; For Olifernus king was riht tho with-outen d[owte] There As now thow Art Of Al the Contre Abowte. And Anon As thow to him were gon, There A knyht he made the Anon; And so moche love thanne he Caste to the, That Amonge Al his Ost he ?af the powste; And Aboven Alle Othere he ?af the powere, Ouer Alle his Ost to Gouernen there, For that thow were Of so gret prowesse Of Manhod, &amp; ful Of hardinesse, So that On his Enemys Avenged he was, And hem distroiede In that plas. And thanne to the ?af he that lond, And there holich put it Into thin hond. Now myhtest [thou] knowen &amp; vndyrstonde, That I knowe whennes &amp; of what londe That thou were bothen bigeten &amp; born,— Lik As I haue the Rehersed beforn,— And from so gret povert to hy dignete; Remembre the wel what I telle the; And therfore the sente to sein be me The grete God of Al Cristiente, That Of thi self thow schost han Minde; And thowgh þat vnder, þou hast men of gret kynde, And Moche peple In bataille þ? Abowte, In herte scholdest thou not be prowte; For thi lyges, they nothing ben, But As A wardein hem to besen; And therfore haue thou this In Mende, For but As On Man thow Art Of kende, And As sone deyen thow schal As the porest Man doth Ouer-al; Therfore scholdest thow be powre &amp; Mek, And vppon thi Creatour beleven Ek, That Into this world þ? made forth go, For with-Owten him thow myht not do; And ?if thou like not him for thi kyng to holde, Owt Of thi regne þou gost Ryht Mani-folde: For wel may he be Clepid A kyng, That Endeles lasteth euere his Reyneng; This is Crist Goddis sone Of hevene, That Into þ? Maide Alyhte be thaungelis stevene. For Alle Mennes hertes he doth knowe, And Alle here thowghtes vppon A rowe; &amp; þat the schal putten Into thin Enemyes hond, And Aftir the deliueren, thou vndirstond; For that ther nys non lord neþer God but he To whom Ony honour longeth to be. Wherfore, as Only On god &amp; Almyhty, Thow Owest him to worschepyn al Only; For bothe this torment &amp; this Noysance He the now sendeth, for his Creaunce Thow hast Refused, &amp; Ek his lore That he in Avicion hath schewed before.” Thanne seide king Eualach Anon Agein, “Maister Iosephes, I preie þ? telle me plein What that Avisioun was forto Mene, That thou it woldest declaren me Clene.” “Certes,” quod Iosephes, “nay how so befalle, Tyl thow haue broken thy Mawmettis alle, And that in theke high lord to hauen ful Creaunce That the May deliueren from Alle Noysaunce. And Alle lyveng thing enstablisched Is, Wheche that þ? heyest king is of blys.” “[B]e my Creance,” quod Eualach tho, “This Bataylle myn herte goth sore vnto; And bothe ?oure fadyr &amp; Ek ?e Of Riht good Conceyl behygten me; ?yf that I wolde On ?ow beleve, ?e seiden Ryht wel that I scholde preve Be wheche victorie of myne Enemys to have, And Aftir my deth my sowle to save.” “Certein, Sire,” quod Iosephes tho, “That Conceil I the ?af, &amp; ?it Mo, ?if thow wilt On him beleven stedfastly, And him worschepen As Almyhty. And ?if thow wilt not don As I the teche, Be war lest god wele taken wreche; And but thow him worschepe As me þou seest, In body &amp; sowle distroyed thou beest Of him that Of Alle thinges Is domes man; The helpen &amp; socoure ful wel he Can.” “Now Certein,” quod this Eualach þ? king, “And ?e wolden ?even me swich conseilling That Of Myn Enemyes victorie to haue, And therto my lif that he wolde save,— On him Onliche I wolde beleve, And Al my Creaunce I wele Repreve.” Thanne spak Anon Iosephes to the kyng: “Now herkeneth, Sire, to my talkyng. Do bringe now thi scheld to-fore me, And Anothir Maner thing schalt thow se.” And whanne this scheld to-fore Iosephes was, Anon he Comanded In that plas A lytel pece thanne Of cloth so red To-fore him be browht Into that sted. And the kyng Anon with þat biddinge A pece Of Red Silk he dyde him bringe, And kutte there-offe two peces Anon In the sihte of hem Echon,— Eche pece A Fote of lengthe was,— Wher-offen A Crois he made In that plas, And takked it vppon the kynges scheld, Wherwith he Rod thanne Into þ? feld. And whanne thus he hadde don, To kyng Eualach thanne spak he Anon: “Syxt thow now this signe that I haue Mad?” “?e forsothe,” thanne kyng Eualach Said. “Certes,” quod Iosephes, “I telle it the, What Manere Of Man so Evere he be, And he wele stedfastli belevene On this, Were he neuere in so moche sorwe Oþer distres, That he ne schal Anon deliuered be Of Alle Manere deseisse And Aduersite. And therfore, honoure thou this, I Charge the, In worsche[pe] Of him that deyde On tre; And whanne that thou Art In gret Nede, Loke Of helpe &amp; socour that thow him bede, And that thow sey In this Manere As I the Schal now Rehersen here, ‘O thow god that deydest vppon the Crois, Of me, Synnere, here thow my vois; And On the signe Of this thow suffredest ded Vppon the tre In thin Manhed, So graunt me Of victorie the grace, And to thi beleve therto hauen space, And that thy man that I Moot be Er that this world departe from Me.’ And ?if thow this fulliche wilt beleve, Thanne A trewe man schalt þou me preve; For thanne In bataille schalt thow not dye, But bothe to geten Worschepe &amp; victorie. And now that thus I haue the told, To gon to bataille thow myht be bold, For from deth thi waraunt this schal be, And from Alle presonementis, I telle it the. ?it not-withstonding, not forthan That Tholomes, this Crwel Man, In distresse schal he putten the Thre dayes and thre Niht Sekerle, For so be me sente the to seye That Myhtful god &amp; verraye. And wete thow wel, ?if thow beleve On this, Thow Schalt neuere thanne don Amys; For to the schal it ben Redempcioun, And to the devel sorwe &amp; distruccioun.” Thanne seide he to Iosephes Agein These wordes tho In Certein, “Iosephes, that thou woldest now preyen for me To kyng of Cristene In Eche degre, Me to helpe, and Euere me to save; And trewly his Creaunce wil I have, ?if it be As now thow behotest Me, Trewe Cristen Man thanne wil I be, Of thyn hond to Resceyven In this plas ?if Euere I Come A?en Into Sarras.” And thanne An Old Serjaunt he gan to Calle, And there him Comaunded Amonges hem Alle, ‘The Cristene to kepen with ful gret honour, With-Owten Ony Angwysch Other labour; And that Iosephes haue his Comaundement, Of Alle Manere thinges wit good Entent. Thanne took the kyng his leve Ryht there Of Iosephes &amp; Of his Compenie In fere, With Ryht A gret Compenye Of knyhtes And Mochel Other peple tho Anon Ryhtes, And Evene to the Cite Of Tarabel They token the Ryht weie Eueridel, And there Abod he fully vj dayes, As the Storie Of this book vs sayes. And be the tyme the Sixe dayes were gon, So moche peple Of his Owne hadde he sein non, What Of So manie knyhtes &amp; barown Hadde he not Sein At Anof In his town; But be the tyme that heyghte dayes were gon, Mochel peple to him Cam Anon. Thanne Owt Of Tarabel thei gonne Ride To-ward valachin At that same Tyde, Where that Tholomes beseged the Castel That kyng Eualach tho lovede ful wel, For him Self there-Offen Fowndur he was, And there it let Setten In that plas. For it was On of the Strengest pyl That Euere Man Sawgh in Ony Exyl; For it Myhte neuere I-wonnë be But Only thorwgh Enfamyne, I telle it the. Where-vppon A ?ate on þat Castel was thore, From the plein Erthe A stones Cast &amp; More; And vndir wheche ?ate Ran there Ryht A wondir dyspetous Ryvere; And that Rever, As brod it was As the schot Of An Arwe In eche A plas, So that ?ate Asailled ne Myhte not ben Of hem with-Owte, As men Myht sen, But It were Only be An Navye, Thane Coude that neuere hem stroye For schot, And Cast Owt of that Castel, It was devised so wondirly wel. And no Mo ?at[es] weren there-vppon Where that [Ma]n Mihte Owht owt gon, But A litel g[ate] In A Corner That there-vppon was devised ther. And Of plein Erthe to-forn þat gate was, For two Chariettes to Meten On In þat plas, The whiche but xxx pas was Of lengthe; For it was A pyl Of ful riht gret strengthe. But Alle the strengthis Of this to discryve, It were to long, be my lyve; Therfore to passen Over In schort Matere Of declareng Of this Castel I wile now here: And In this place king Eualach this Castel made For the strengest plot In þ? world þat he hadde. Now whanne kyng Eualach thus Redy was, Forth Took he his Iorne In that plas, And Entrede Into A ful fair Forest; Thus he Comandede bothe lest &amp; Mest, And Comanded Alle his Men there Anon riht Hem Redy to Armen forto fyht, For he hadde Sent forth A spye In that Morwening thanne ful Erlye, To Aspien Tholomes &amp; his Ost There that they lien with so gret bost. And whanne the Spie Cam Agein, He tolde kyng Eualach thanne In certein ‘That In the Ost It was dyneng tyme, Fore it was ny noon, And passed þ? pryme.’ Thanne weren this Meyne Al Redy Anon, And Owt Of that Forest gonne they gon, And Entrede thanne In-to A gret valey. Thanne whanne vppon the hil Comen they, They Syen Alle the Ost Of Tholome, How that they leyen In Al Manere degre; And Also Al the Castel Of valachin Where that his Meyne weren with-In. But whanne this Ost Gan hem Aspye, “Tresown! tresown!” thei gonne to Crye; And Anon to Armes they ronne ful faste, For Of here lyves they weren Agaste; But fewe of hem there ne ben That they weren Redy Armed Clen, For Evere they hadden A supposenge That kyng Eualach wolde for Ony thinge That Sege Remeven ?if he myhte; And that he it wolde don he susposid ful rihte. Thanne kyng Eualach his men In that tyde To-ward this Ost Faste gonne they Ride,— More vigeryousely neuere Reden Men Into non place thanne they diden then,— And Tholomes men that On foote were, Eualach his men here hors Slowen there; So thanne, bothe parties On foote thei be; There grete Manslawghtre Men Miht se, How that Eualache men Tholomes men slowe, For ther was Sorwe &amp; grynteng of teth Inowe, So that Of bothe partyes ded there been Bet than Fiftene thowsend, As men miht seen; And there manye Of his men lost Eualach: And whanne this he sawgh, he torned his bak; Thanne he &amp; his Meyne that On lyve were, Toward A Castel fledden tho there, Wheche Name Of that Castel was, IClepid was ‘Comes’ In Every plas,— And thedir ful faste gonnen they hye, He &amp; his Meine ful Sekerlye; That from theke bataille no more it Nas But As twey Miles In that plas, So that Tholomes Chased him so faste That it wax nyht thanne Attë laste; Wherthorwgh Manye Of hise Men Loste this Tholome In the Chas then; For tho that fledden knewen ful wel The next weye to Comes Castel, Wherthorwgh Eualach his men goten socour sone, And Tholome In that Chas lost Manione; So that Tholomes, bencheson Of the Nyht, From that Chas departid Anon Ryht, And to his loggeng homward he wente. And whanne that he Cam þere present, There Al his harneis beleft þer was, It was Clene I-spoilled Owt of that plas Be the while Of Eualach men That In the Castel of valachin weren then, That, whiles the bataille &amp; þ? Chas dyde laste, Eualach his men the harneys browht In faste; For they that In þ? Castel were, With Tholomes men so fowhten þere, And put hem Alle to discomfiture That þere the harneys kepte þat Owre. And whanne this Tholomes Resorted A?en, And Alle his harneys dispoilled Clen, His tentis and his pavylons to-broke, And whanne this Tholome þer-onne gan loke, Ful mochel deseisse he took In herte For theke dispit, It was so smerte; And thanne A gret Oth swor he there Anon, ‘That he scholde neuere from þat Castel gon, Thowgh he scholde lesen half his Meyne, Tyl that they wyth-ynne Enfamyned be.’ And there Abod he Al that Nyht In sweche loggeng As he geten Myht. And whanne the spring Of day was Comen, To him there Cam A spie Anon That him tolde tho newe tydinge, Al Of kyng Eualache beenge, “Syre Tholome,” seide this Spie tho, “So good tydinges Cam neuere man vnto As now Sire Tholomes Is Comenge to the, But ?if it thorwgh sinne distroied be.” “Now sey me, Bewfys,” quod Tholome, “What maner Of tydinges mown tho be.” “Sire Tholome,” Seyde the spie Anon, “Kyng Eualach Is Into A castel gon But with A fewe Of his Meyne, There schalt thow him hauen, Sire, sekerle, And thanne, Ended thi bataille it is; That I seye, it is trewe with-owten Mis.” “Sey me,” quod Tholomes, “thou belamy, How knowest thou this so Certeinly?” “For On him Only I hadde A spie That sawh him entren þ? Castel sekerlye; For At the ?ates so longe Abod he there, Er he myht Entren In Oni Manere, The space Of Ryht A long Mile, So Abod þerowte A gret while.” Quod Tholomes “In peine of thi lif lesinge Loke thou bringe me non fals tydinge; And yf thou do, with-Owten More [Delay,] deth schalt thow Suffren therfore.” “[Sir]e, ?if it be not so As I haue the told, [D]es-membre thow me, Sire, Manifold.” Anon Tholomes his knyhtes gan calle, And told hem what Aventure gan be-falle, And how that Eualach In A Castel was But with A litel Meine In that plas; Wherfore to besegen that Castel he wolde be-gynne With half his Meyne, neþer more ne Mynne; And the tother halvendel schold leven stille At valachin, for the drede Of More ille, That was him left to kepen there A litel bettere thanne they diden Ere. That so this Ordenaunce thus he Made, Where-Offen his Meyne weren ful glade. Thanne his styward to Clepen gan he fonde, That hyghte vabus As I vndirstonde, And Comaunded him there Anon Ryht, ‘As that he was A gentyl knyht, The Remenaunt Of his Men to kepen stille, Lest that Ellis to hem Miht Comen som ille;’ “So schalt thow kepen there with the Of knyhtes and Seriauntes half my Mene.” Thanne his Steward vabus Anon His Comaundement was Redy to don, And kept there Stille half his Meyne, As wel Footmen As Othere there to be; And Tholomes the Remnaunt with him ladde Into that place As the Spie him badde; And So Rod he forth Al the Nyhte, For he wolde have ben Aforn day-lyhte At the Castel that hyht Comes, There he Supposid kyng Eualach was. CHAPTER XIII. Now leven we Alle Of Tholomes, And that At this tyme Of him we ses; And Of kyng Eualach let vs now speke, That On his Enemyes wold him Awreke, And that Into the Castel Of Come was gon Hym forto socoure from his Fon; So that An Old Seriaunt he Callid Anon, And bad that he Anon Scholde gon Owt Of that Castel Riden, forto Aspie Where that Tholomes were there Nye, Other to valachin A?en that he was gon With his Meyne thedir Euerichon. Thanne this Seriaunt tho forth gan Ryde, And sewed Tholomes In that tyde Evene to valachin Castel tho, There As newe tydinges herde he Mo, ‘That the Meynie Of valachyn Castel Hadde born hem ful wondirly wel, That In the tyme Of the chas Alle Tholomes harneis Itrised was.’ And Anon To Eualach he Retorned Agein, And of these tydinges tolde him ful plein, And Of the pray his Men hadden take; Where-of Eualach gret Ioye gan Make, And swoor thanne be his Creaunce, ‘That, what so behapped him in Oni Chaunce, With him hond be hond wolde he fyhte, And vppon him to preven his Myhte; That, ryht Anon As his men sembled were, From that Sege he scholde him Rere, That so hastely neuere kyng I-Rered was From non sege I non maner plas.’ Owt Of that Castel thanne gan he gon From thens thre Milës Ryht Anon, And with him sevene hundred knyhtes &amp; seriauns That Alle worthy men weren &amp; vaylauns; And On foote Nyne hundred ther were Of Ryht bolde men &amp; hardy there; So that from the Castel weren they gon Fyve Miles er that day Cam hem vppon. And In the Mene while that thei thus gonne gon, On A palfrey Cam prekynge A messengere Anon Al so Swiftly As the hors myht him bere; Kyng Eualach he sowhte Everi-where; And thanne with the kyng mette he Anon, Thanne thus his Arende he gan to don: “Sire,” he seide, “my lady the qweene gr[e]teth þ? wel, And thus the sente to seyne Eche del As this lettre doth Spesephie, Where-with sche bad me faste to hye.” Anon king Eualach this lettres took, And hem Radde, &amp; not forsook, And there In his lettre tho he radde ‘That his Qweene On him faste gradde, And, As Euere sche his Soiet myhte be, Owt Of the Castel Of Come þat he wolde Te, For Tholomes that Crwel kyng There-Abowtes wil leyn his Seieng.’ And whanne this lettre thus he hadde rad, To him forto Come the Messenger he bad, &amp; of these tydinges Abassched was he, How that this knowlechinge to hire myhte be; And to that Messenger he seide Anon “How wyste sche that I Into Comë was gon?” “Sire,” quod the Messenger witterly, “I ne Can not ?ow tellen Certeinly; But An Old Man In Sarras is there That Of Certein thinges doth here lere, That Maister Of Cristene Called Is he; A wondirful Man he semeth to be; And whanne sche hath with him spoke, Sche wepeth As thow hire herte were broke; And thanne Cleped sche me forth Anon, That this Message were sone don, And that A palfrey I scholde be-stride Also faste As I Myhte preken Other Ryde.” Thanne kyng Eualach clepid his knyhtes Anone, And there told hem Of this Merveil sone, ‘That Iosephes Cowde tellen of his discomfiture The wheche be-fil In that same Oure; And that he his qweene these tydynges schold telle, How that thike day it him befelle; And how Into the Castel Of Come he was fledde, And tholomes Me to besegen In that stede.’ And thus As they gonnen forto talke, Aftyr theke Rowte Cam A seriaunt walke, Faste preking vppon A destrere Also hastely As he myhte Ryden there, Prekynge with A bowe In his hond,— And thus he seide, As I vndirstond,— “And [they] be me Sente to ?ow gretynge That in ?oure Castel of Come ben dwellenge, ‘That ?e scholden Governe ?ow wel &amp; wysly, And Owt Of Tholomes weye to kepen ?ow pleinly; For he is now At Comes Castel, &amp; hath beseged it now Every del, For he hopeth ?ow with-Inne to take, And there ?ow to don bothe tene &amp; wrake; And there with him Is half his Meyne; Al the Remnaunt, At valachin they be.’” And whanne king Eualach herd this word, Thus thanne dide he be his Owne Acord; There Cleped he bothe knyhtes &amp; bachelere, And told hem Of that Merveil there; ‘For there nas non thing Seid ne don That theke Iosephes ne wiste it Anon, For ther nas neuere tonge So Certein That Of his dedis Cowde tellen it plein;’ “And Alle thing As he to me gan telle, What Aventure Me be-Felle; And now mown ?e knowe the sothe here, That Tholomes Come besegeth there, Lik As my Qwene dide me to vndirstonde Be A lettre I-wreten Of hire honde.” Thanne kyng Eualach torned his way Streyht to Sarras that Ilke same day. And whanne he with his Rowte hadde Riden two Mile, His Meyne gan to beholden with-Inne A while, They Sawen Comen Isswe Owt Of A forest A fair Meyne, And Armed with the best, What On hors And Of Footmen Fowre thousend weren I-Rekened then. And whanne this peple that gan Aspie, To here lord they it tolde In hye; And whanne he that Meyne loked vppon, His Meyne he Comaunded to Armes Anon; And As king Eualach In Ordenaunce was there, Owt of þ? oþer Ost Cam On A destrer, Also faste As the hors Myht Gon Toward kyng Eualach he prekede Anon, And vp his helm there he Caste, And toward him Eualach prekid wel faste; And whanne that Eualach this knyht beheld Bothe vndir his helm &amp; vndir his scheld, Thanne was it his Owne wyvës brothir That of Men he lovede passing Al Othir,— “Sire Eualach, it was Certefied to me That Al discomfyt scholdest thou be, And that Tholomes, Of Babiloyne kyng, Abowtes Come hath there leid Asegeng; Thus me sente to seine my soster þ? qweene That ful mochel sorwe hath, As I wene, And preide me, for Alle loves that euere were Be-twene soster And brothir dere, ?ow to Avengen vppon ?oure foon Be Alle the power that I myht don. And this Is now my Comenge, I sey ?ow, Sire, with-Owten lesynge, That So As hastely As I Myhte Ride To ?ow Am I Comen At this Tide; But it is better thanne I wende it hadde be, For I wende In Come to han sein the.” Thanne kyng Eualach him thanked sone Of the grete kendenesse that he hadde done; But ?it he him preide ful hertly, ‘That he wolde Abyden him by Forto Avengen him Of his foon, And til that his Iorne were doon;’ “For there may no man fully knowe What Frendes he hath In Ony Rowe, But Euere At Nede A man May se What men that welen his Frendës be; But he that doth In this gret nede Me forto helpen hym so to spede, Me thinketh Amonges Al erthly thing It is A trewe brotheris doyng; For ?e knowen wel that I haue be I-Chaced from places two Oþer thre, Where-Offen I preie ?ow, In my gret nede, Me to helpen with wit &amp; dede, And helpe to defenden ?oure sostres lond That I haue longe kept In Myn hond, And Of My schame Avengëd to be, Now goode brother I preye to the; And dowble Amendis I schal ?ow Make, Aftyr that the Angwisch that ?e for my sake Scholen soffren with-inne these viij dayes, I schal it ?ow ?elden be Mani wayes; And ?if Euere I Mowe rekeuere to sarras, I schal ?ow hyghly qwyten Er that ?e pas, And that In ?owre howshold it schal be sene, And Amonges Alle ?oure baronage be-dene.” “?e, I schal ?ow tellen what ?e scholen do, To ?owre Cite Of Arkauz scholen we go, And there we scholen Abiden A stownde Tyl Mo Of ?oure peple to ?ow Comen sownde; For it is the beste Cite Of ?oure lond, And best vitailled, As I vndirstond; And there ?oure Meine Abyden scholen ?e Til that to ?ow Alle Comen they be, And Also there scholen we sonnere knowe Alle the tydinges vppon A rowe Thanne And we weren At Sarras Cite: Sire, this is best, As thinketh to Me.” Kyng Eualach held wel with this Conseille, And to Orkauz they Reden with-Owten faille, And Alle here Meine with hem wente Into that Cyte there presente; But It was fer passed the Noon Er they weren Entred Everichoon. Thanne kyng Eualach Abowtes gan sende Aftyr his barowns Into Euery Ende, ‘That ho that howghte him Ony worldly honour Scholde Comen to helpen him In that stour.’ And the Messengeres diden wel here Arende þat tyme; For On the Morwe, Er it was pryme, To Orkauz Comen Of the kynges Retenw Ful xvij thowsend, As I telle it ?ow, What On hors-bak and On foote, So manie þer were wel I woote, With-Owten tho that king Eualach hadde, And with-owten þ? that Seraphe with him ladde. And whanne that kyng Eualach this Meine hadde, Thanne was he bothe Ioyful And Gladde, And thanne to Come he Coveyted Forto gon, There forto han Met with Tholome Anon Thanne to him Answerid his knyhtes sone, “It were non wisdoom ?it thedir forto gone, For to Meten with kyng Tholome, Sire, tyl that thow haue here more Meyne; But let vs here Abyde thre dayes Or fowre, And be that tyme Getest thow More socowre; And thus tyl thow thi power have, With him Mihtest þou not fyhten, And be save.” And so be the Conseil Of his barouns Certein Anon to that Cite he tornede Agein. And be the tyme that it was lyht Of day, “Treson! treson!” thei gonnen Crien in fay. Thanne wente the kyng In-to the towr An hy, And there sawgh he Tholomes host pleinly; And Anon, “As Armez” they gonnen to Crie, That Every man to harneys wente hastelye. And whanne he say that þ? Cite beseged was Oueral Abowtes In Euerich A plas, Mochel was the Mone that there he Made, And Also gret Anger &amp; thowht he hade For his Men that to him scholden gon, Lest they were taken there Euerichon Presoneres with hem that weren with-Owte; And here-Offen Eualach hadde gret dowte. Thanne kyng Eualach Comanded Anon His Men to Armure thanne Euerichon, ‘And that Owt Of that Cite they scholden go Also vigorowsly As Evere Men Myhten do, That Neuere so vigerous issw Myhte be Nevere Owt Of Castel ne Of Cite.’ Thanne Clepid he forth An Old knyht there That to him was bothe ful leef &amp; dere, And ?af him charge with that Cite ‘It wisly to kepen In Alle degre, That aftyr whanne he were Owt gon, And with him his Meine Everichon, That no Man In thedir scholde Entren Agein— Were it Erl, knyht, baroun, Other sweyn,— For non kende ne for non Entent, But ?if it be thorwgh myn Comandement.’ And thus thanne Owt gonne they pase Owt Of that Cyte A ful wilde Rase,— For so wilde Rasyng was neuere lyown As they thanne Isswed Owt of that town,— So that to-Fore Owt Of that town wente Seraphe and the kyng presente, The wheche the ferste bataille hadde, And On Tholomes Men ful lowde thei gradde, And vppon hem they gonnen so faste to Ride For with hem was non Abide Abyde; [sic] But with speris faste to-gederis they schoke, That scheldes &amp; hawberkis Al to-broke, That they fillen down In the feld, So wel they Gonne there hem beweld; And Also here highe hors that here sadeles bere, Down On the grownde weren throwe þere; So that thanne king Tholomes Men The wers hadden, Er they wenten then. For whanne they Comen Owt of þat Cite Swich A gret And lusty Meyne,— For they not wist that be the Fourthe del Hadde not there ben, they supposed wel,— Where-Offe Abascht wondir sore they were Of that Rowte that isswede there, And the surere they wende han be ful sekerly, For twies discomfited him hadden they. But there, At the Ferste Assemble, Mochel peple lost this kyng Tholome: Ful al the Nyht to-Fore I-Reden they hadde, And Non Restë non Of hem Nadde, Where[with] alle distempred they were, And that was Sene vppon hem there. And Eualach Men Alle Restë took, For Alle Nyht they slepten, &amp; not ne wook; Wherfore On hem It was tho Sene, For they weren bothe fers and kene. Mani Merveilles wrowhten Eualache Men; But As for On Man, he dyde sweche ten; For was there neuere Man Of his Old Age That half so ful was tho Of Corage. And Also was Sire Seraphë, That A worthi werrour hath Euere be; For he there bar him so wel that day, That so Moche worschepe he bar Away, That Of his lyve, In Alle his dayes, So Mochel worschepe men Of him sayes; And Also Aftir whanne he was ded, Of him Men bothë spoken &amp; Red. But Mochel deseisse suffrede Tholomes Men,— And ?it, A?ens Eualache On Man hadden thei ten,— So that they Tornede here bak Anon, And from hem ward faste gonne to gon; Thanne Sewede faste Euelach the kyng, And so dyde Seraphe In that Chasing; And there they Sewed hem thanne so faste Into A ful streit passage Atte laste, Whiche was An hy Roche Of ston, The moste perilows þat man Mihte bi gon:— For the Roche In him self was so hy, More than fowre bowschote trewely, And Into the Ryht side it laste Evene ryht Down to the water Of Orkauz, I the plyht; And the lefte partie it Ran Evene west, Into Babyloigne that Riuere wente ful prest. And [by] Alle that Roche passage was non But On, that ful streit was there-vppon, Whiche was non largere In non wise Thanne As ten Men, As I Cowde devise, There Afront myht passen therby, So streyt was that passage trewly;— And Into that passage the men Of Eualach Sewed tholomes Men that Torned the bak; And there was sched so mochel blood That On bothe Sydes it Ran Into the flood, And so Mochel blood vppon that Roche lay That ?it the Colour is sene Into this day, And for slawhtre Of peple þere so manifold ‘The Roche Of blood’ Into this day is told; For At that Entre they fowhten so sore That men weren there slain Mani A score; And As they mihte, they biden that stour Til that hem Cam Ony more socour, So that the grettere partie weren forth paste Thorw gret distresse Atte laste; So that Mochel peple was there slayn Of bothe parties there In Certain. And for that bataille þere so sore was Of distres, “The blody Roche” Evere is cleped with-outen les. And be?onde this Chas Chased thei were Be-?onde that passage two milës there; Onhorsed weren Manie Of tholomes Men tho, And faste On Foote there gonne they to go, And Eualache Men hem Sewede ful faste On horsbak whiles that Chas wolde laste. Thanne here Eyen vpe they Caste, &amp; sien there Tholome Comen Atte laste, That Comeng was tho to the segeward. Now he begynneth bataille strong &amp; hard; For he sente his Men there forth to-forn, Weneng to him non of hem to han lorn,— For he wende that Of Men so gret plente With-Inne the Cite Of Orkauz hadden not be. And whanne Tholome his mes-men he sawh so fle, And Also Men vn-Armed with him hadde he, Anon Comanded he In hye, ‘The Armure Of the hurt men hastelye Of hem to taken, and hem þer-with dyhte, That they myhten ben Redy forto fyhte.’ Thanne this Tholomes ferst gan owt Ryde Afore Al the pres At that Tyde, And Axede his men that fled tho were, ‘What Manere Of thing that thei sien there;’ And they him Answerid tho sone Anon, And tolde him Al how it gan gon, ‘That In Orkauz they fownden Eualach king, And there with him A gret gadering,’ “That So Manie werrours we wenden not han be In Al his lond, Sire kyng, Certeinle; And there, At A ryht streit passage, On thi men dide he mochel Damage, For so Manie men ther ben ded That no man kan nombre In þat sted.” “What, how goth this?” thanne quod Tholome, “Is Eualach isswed owt Of that Cite?” “?e sire,” quod they, “—be Owre lewte, And that Ryht sone scholen ?e se,— Prekyng vppon his destrer, And with him Al his power; As so faste As he may hye, Here he foleweth vs faste bye.” And whanne Tholome herde Al this, Fol sore Abaisched he was I-wys, And his Meyne Comanded to stondyn stille, For to herkenen what was tho his wille,— He preyde hem holy Alle in this degre ‘That Neuere non Of hem ne scholden fle, What Aventure that henge Ouer here hed, Tyl that to-Forn hem they sien him ded.’ “Sire,” quod they, “thanne were late to fle, And thow to-forn vs slayn there be.” “Lordynges,” quod Tholome, “I schal this day ?ow helpen &amp; Socoure what that I May; Not-withstonding myn hy parage, And þerto two &amp; thrytty winter of age, ?it stormes and batailles haue I seen As Manye As somme that here now been; And therfore, As that ?e loven ?oure bodily honour, So beth Of goode herte now In this stoure.” And whanne Eualach this gan to beholde, He him bethowhte In Manifolde What was the Cawse Of the Restreyneng Of the Meyne of Tholomes the kyng. Thanne thowhte he As A wis werrour That Abyden hadde Mani An hard stour, ‘That Sum gret Strengthe Of peple þere was A?ens him Comeng Into that plas.’ That king Eualach his barons dide Calle, And hem tolde what Aventures myht befalle, ‘And how that kyng Tholomes was there ny, With Ryht a strong Meyne þere faste by.’ So thanne hol to gederis thanne wente they tho, Tyl that they ny Tholomes Ost were Comen to: Into tweyne bowe-drawhtes lengthe, So Fer Assembled Eualach &amp; Al his strengthe. And thanne there Eualach devised Anon His Meyne Into fowre batailles to be don, Of the wheche the ferste bataille be-took he To that ful worthy werrour Sire Seraphe, That So worthily hadde him ferst born, Lyk As I haue ?ow rehersed here-beforn. And his Steward, that An hardy man was, The seconde bataille hadde In that plas; And to Anothir Old worthi werrour þ? thridde bataille he betook In that strowr, Hos Name was Cleped Archymedes, As I ?ow here telle with-Owten les; And him Self the Fourthe bataille hadde, That In theke tyme so wel koundeed &amp; ladde. And whanne thus his batailles diuysed weren Alle, An Old knyht to him thanne gan he Calle, That was bothe ful trewe &amp; hardy, That Ieconyas was Cleped trewly; And to him thanne for riht gret trost The passage he be-tok, As nedis he most, In keping it to deliuere to On Man, So moche Of werre wel Cowde he than, That non Of Tholomes men þere paste, Ne non Other, for non haste. And Also there Charged him he That he scholde taken kepe to that Cite, “For there-Inne I lefte but fewe Meyne It forto kepen, As I telle the,— Not passeng Of Men Six score Be þ? grete hundred, lasse ne more,— And An Old knyht here wardein to be, Sire Iekonyas, As I telle it the; And therfore that non passe be thin hond, That Cyte to don Schame Oþer schond.” That Iekonyas tho forth him wente, His lordis Comaundement to don presente. And whanne Tholome Al this beheld, That Eualach Enbatailled him In the feeld, Thanne Anon he Ordeyned viij batailles Of his Meyne with-Owten Failles, Of the wheche tweyn þ? ferst Ordeyned were Vppon the steward to Assemblen there; And the Secund bataille devised he Vppon Eualachs Nevev forto be,— The wheche hyht Archemedes A worthy Man In stour &amp; pres, For the thridde bataille hadde he In honde Of Eualach, As I vndirstonde;— And I my self In the vijthe bataille wil be Vppon Eualach that Is so fre; And the Rereward schal be the viijthe bataille, Vppon Seraphe with-Owten Faille, That worthy Conqwerour Evere he was, Therfore he dred him In that plas. And ?it kepte Tholome to his Availles, In his Refrescheng, twey batailles, That vppon Eualach Scholden Come Aftyr that the gret storm were done. And so to-gedere Faste they Ronne, And this storm tho they be-gonne, Vppon Ech of Eualache, bataylles two, And thus to-gedere they gonnen go. Thanne sawgh Tholomes In that plase That more Meyne Of his ther was That In that feld gan there gon, Ten Men of his A?ens Eualache On. Thus bothe batailles devised weren there In Maner As I ?ow haue Reherced Ere, Bothe On the ton Syde An vppon the tothir, So that vnder hem bothe was there fair fothir; So that Eualach hadde in eche bataille, I wene, Ten thowsend and thre hundred men bedene, What On hors and Ek On Foote, So Manye he hadde I wel woote; And In Eche Of Tholomes batailles were Sixtene thowsend, As it Reherseth here; And ?it Manie Of his Men weren lost to-Fore At theke streite passage, As I tolde ?ow Ore. Now Eualach his knyhtes Calleth, Of what manere Aventure that him befallith; He Clepeth forth lord, dwk, Erl, and bachelere, And Al his peple that was there: “Lo, sires!” he seide, “worthi men ?e be, And Mochel han knowen Of Chyvalre; ?onder Tholome hath Ten A?ens Oure On, And [?it] hopen we Ryht wel to don, &amp; therfore Of good Comfort let vs now be; And thenketh what wrong he doth ?ow &amp; me; Into My lond to Entren with-Owten leve, Me thinketh he doth me gret Repreve; Therfore, And ?e ben goode men this day, Ful wel his Mede Qwyten me May, And the victorie Of the bataille this day to have, And therto More worschepe thanne we conne krave; &amp; þerto the Egipcien neuere schal ?ow Abyde In bataylle, neþer In feld, At non Tyde. And this I preie ?ow Enterly, That ?e wolden strong &amp; Myhtly Tweyne the ferste schowres Oþer thre; And be that tyme here haste schal past be, And thanne fresch scholen ?e be to fyht Whanne they han lost Al here Myht, And thus discomfite hem Schole we In this Manere, As ?e mown Se. Now behold what worschepe it were Hem to discomfite In this Manere! And beholdeth now, As ?e Mown se, What Meyne that he hath more thanne we. I not what I schal sein More trewelye; ?e knowen bothe worschepe &amp; velonye; And therfore I Conceille ?ow Echon, That for drede Of deth nothing ?e don, Nethir for presonement In no weye, That ?ow Myht Torne to velonye, Ne that Aftir be vs Oure Children reproved be, Whanne Owt Of this world passed ben we.” And whanne that he thus hadde told his tale, He Sawgh twey batailles comen In A vale, That weren Redy to the Assemblyng. Anon Seraphe was ware Of þat thing, And A?ens hem faste gan he to Ryde As so faste As the hors Myht gon þat tyde; And Owt he sprang As fyr Offe brond, With a boystous Tool In his hond, Tyl that Aproched they weren so Ner As the Mowntaunce Of A bowedrawht þer. To-gederis Faste tho they Ronne, And there they newe game be-gonne; Eche, Other down there threw wel faste, An Many On bothe sides to therthe were caste. And Eualach kyng be-held Al this, That In the Rere-warde was I-wis, And hadde ful gret Rowthe &amp; pyte That for him his brother distroied schold be, Other be slayn, Other taken presoner; Ful moche Sorwe In herte hadde he ther, And with his herte he sighed wel sore, And with his Eyen wepte he thore; Thanne his helm vp he Caste tho, &amp; bothe scheld &amp; spere gan from him do, And down he Enclynede Of his destrere, &amp; In this Maner seide As ?e mown here: “Alas, that I so Cursed A kaytyf, That for me my broþer scholde lesen his lyf! Alas, how schold it I qwyten to the, Thowh my lyf thy gwerdon scholde be! For this kendenesse that þou dost for Me, I ne hadde neuere good to qwiten it to the; Therfore it is seid ful trewelye That In trewe herte was neuere trecherye. Now mote the kepen, Seraphe, Every-where, That Lord that I the Signe bere Of here! And ?if he be verray god, As they tellen me, Into his Governaunce holich I betake the, Thy body from peryl &amp; schame to kepen In Alle places where-so ?e ben, And þat to þ? heyest worschepe ?ow bringe, That Evere hadde Man On Erthe levynge.” Now beholde here and se How ful Of Mercy &amp; Of pyte That is the blisful king of hevene, How sone he herde the Synful stevene! Lo! for that so hertely he made his preiere, How sone that the goode lord gan him here, And grauntid him Al his hol Entent; The wheche was þere Anon sene verement; For Aftir tyme that Eualach hadde thus preid,— As that to-Fore ?e han herd me Seid,— Aftirward, dureng that bataille, Alle Maner Of men that him gonne Asaille, To grownde wenten thei Everichon, And his Enemyes Of him hadde power non, Ne non dedly wownde þat day Cam him to, For Owht þat his Enemyes Cowden do; For that day gat he So mochel worldly honour, That Alle þat him beheld In that stour Sien neuere swich Anothir worldly man To smyten the strokes that he smot than, So that they seide Al In fere, ‘That Eualach were scomfyt ?if he ne were, And bothe his worschepe &amp; his lond That day hadde be Reft Owt Of his hond.’ But Go we now to the Ryhte weye, And herkene how Seraphës gan to pleye: Whanne the tweye batailles On him were set, They wenden han put him to gret thret, For so many speris broken there was, That It semed to Alle þ? in theke plas That Al A forest hadde borsten In sunder, So hidous was the Noise, &amp; so ful of wonder; And whanne here speris thus to-broken were, Here swerdis they pulden Owt Al in fere, Here knyves and here Gesarmes bothe, And grete Axes Also forsothe, And Othir wepenis Mani On Mo. And thus A?ens Seraphe gonne they to go, There forto preven here Maistrye Vp-On Seraphe with-Owten lye; That so gret Occision Of Men there was Ifeld to Grounde Annon In that plas With the hydous wepenis that weren there, For so wondirful strokes were neuer sein Ere, What vppon helmes, &amp; vppon scheldes, And vppon hawberkes that flowen into feldes, So that it semed there A gret Mownteyn Of hors &amp; Men that there weren Slayn, And Of here wepenis that lyen hem by; So wonderful sihte it was tho trewly That no tonge ne Myhte it thanne telle, But Only he that Alle thing gan spelle, Of whom that Cometh Alle Connenge From begynneng Into the Endenge. And now scholen ?e heren More In Eche degre How that Aftir it fyl Of this Semble: Ful wondirfulli wel diden Seraphes Men Whanne Into that Semble they entred then; But Of the prowesse and the worthi dede, Of the hardynesse And Of the Manhede That Seraphe dide with his Owne hond, It is ful hard to Ony man forto vndirstond; And Of the Merveilles that be him wrowht was, Weren neuere Of Man Sein In non plas; For A gret Ax took he betwenen both his honde, Where-with he wrowghte ful Mochel schonde, Whiche that was trenchaunt Scharpe &amp; Merveillous, Riht A merveillous tool &amp; an hidous, And therto him self was A large Man, With grete thyes, As I discryven kan, And in the Scholdres bothe strong &amp; large, Where-vppon he scholde beren his targe, With grete stepe Eyen In his hed Also, And strongliche boned he was therto, With smale handes And fyngres longe, And therto gret strengthe Euere Amonge; So that A merveillous siht it was to se Him thus On horsbak, As thinketh Me, And A good hors that him bar, Whanne Into that semble he prekid thar, So that he Ferde lik A man ful Of prowesse Whanne that his scheld he threw down in that presse, And his hors bridel he fastened Ful wel, And gan to sterin him with his Ax Of Stel, So that theke day ne Failled he nowht That Allë tho to Grownde he browht That to-forn him stoden In his weye, Wherfore Of him they hadden gret Eye; Somme, the hed from the body he smot; Somme, the Armes; somme þ? scholdres, foot-hot; And somme the legges, And somme þ? body On sondir, And somme he so Claf As Strok Of thondir; And Manie hors Slowgh he ded In the feld, And be him Many knyht ded vndir his scheld, And Many A footman he slowh that stownde, And Manie Of here hors he browhte to Grownde, That so Manie Merveilles wrowhte he that day That Into this tyme ?it of him speken we May; Of his Manhod &amp; his Chevalrye It were I-nowgh An herowde to discrye, But To him self It was vnknowenge Of his Owne Merveillous werkynge, For he supposed not withInne him selve That he hadde the Myht Of ten Men Oþer twelve; For þ? prowesse that he dyde, ne knew he nowht. Lo what for him he wrowht that him bowht! And he thowht ful litel that be Eualache preyer Was tho prowesse that he hadde there, The wheche was A man bothe Ioyful &amp; Glad, And Alle his knyhtes thanne beholden he bad The prowesse Of this Seraphë, And Of the Merveilles that did he, And of the world he was the worthiest knyht As that day tho semede be his fyht; For Tholomes Men he made to fle, And of hem Slowgh ful gret plente. And whanne Tholomes beheld this Cas, And how þat his Men losten here plas, Thanne gret sorwe &amp; schame he hadde; Anon the secund bataille he gon forth badde. And whanne Seraphes Sawgh hem Comen Ny, With hem he thowhte to Meten Sadly; Anon he seide to his knyhtës bolde, ‘That stedfaste to-Gederis scholde they hem holde; And that A good stert they scholden Abyde, And leten hem Come vppon hem Ride.’ So that they Comen In gret haste A-down Abowtes Seraphes Men In-virown, And On hem broken they here lawnces faste, And ?it remeved not Seraphes Men til At þ? laste; And here scheldes they leiden faste vppon, And ?it stooden they stille As Ony ston, And rested hem stille In that place Til they Sien the tyme whanne nede was; And thanne Atte the laste they torned Again, So that Many A man was there slayn, Where-Offen was gret breth Of hors men, But scars On Of Seraphes A?ens of Tholomes ten, The wheche that discomfited were, And In that feeld lyen still there. But Atte laste þ? two fresch batailles Seraphes Men ful sore Asaylles, And strokes On hem leide ful sore, So that they myht Suffren no More, But torned here bak And gonnen to fle, And forsoken the grownd of Seraphë. And whanne Seraphe gan this beholde, Seraphe gan hem Ascrie Mani-folde; ?it Seraphe left not for than, But Torned A?en As A worthi Man, And his Ax in his hondys he bar, And Manie Of hem þer-with slowghe thar; He to-Clef bothe habiriown &amp; hawberk, And Amonges hem Made A sory werk: Here helmes he to-Clef A-two, Here Scheldis he Alto-schatered Also, Here hedis he Clef Into the teth,— Thus hem he serveth that A?ens him beth,— So that non Man his dyntes Myhte Abyde They weren so Merveillous At that tyde. And whanne kyng Eualach steward this beheld, That to seraphe were Comen two batailles In þ? feeld, And how freschly they fowhten him Agein, Where-Offen he was A-drad Certein— For non Er sawgh Eualache Steward Ony Nede To gon to him ward, And Seraphe to socouren In that plas— To him ward Rod he A ful gret pas. “Now Certein,” quod this Steward, “With Seraphe it stond so hard That Al the world him helpe ne may, So mochel peple vppon him lay; And ?if I Ony lengere Abyde, He nis but ded At this Tyde;” And Anon with that word there He prekede forth On his destrere, And Al his Meyne holyche with him; There began Anon bataille ful Grym; And to the tweyne batailles Comen they Anon, That vppon kyng Eualach scholde hauen gon. And whanne they sy þ? steward thus Comenge, A?ens hem tho batailles Comen prekynge Lik As the tothere diden before To Seraphe, whereby thei han lore Mochel Of Tholomes Meyne, That be Seraphe Slayn there be, “Now,” quod Eualach, “God, for thy Myht, So spede Seraphe that Gentyl knyht!” Thanne this Steward, to his lordis seid he, “Lokeþ stedfastly that to-Gederis ?e be; For ?if we these two batailles mown breke, I hope Of Tholome kyng to ben Awreke; For I ne thenke neuere Er to blynne Til that I kyng Tholomes bataille be with-Inne; And there I thenke him forto sle, Ryht Among Al his Owne Meyne.” So wenten thei forth be that Ordenaunce To knowen how that myht ben here Chaunce, And fulfilden his Comaundement, And Redin forth with riht good Entent. But that schowr was As scharpe As A dart, For there many Mo weren On Tholomes part Thanne On the Stewardis Serly; Therfore was that stour ful Stordy; But ?it Comen they neuere so faste vppon, That the stewardis Men A?ens hem gonne gon, Til that to-gederis they weren Met The lengthe of A Gleyve with-owten let; but Euere the Steward let hem pase Tyl that with CCC knyhtes Entred he wase— And somwhat Mo Of his Meyne— With-Inne Tholomes bataille Entred he, That Fyve thowsend hadde he with him Of noble knyhtes both stowt &amp; Grym. And whanne thus to-Gederis weren they Met, Many A sterne st[r]ok there was Set Be-twenen bothë partyes there, So that Of Tholomes lost Manie þer were As thowh they hadden falle In-to the se, So mani Of Tholomes Men lost there be. So that forth prekyd the steward In þat pres Evene Ryht to Tholome; er wolde he not ses. And Amonges his Men him smot he so, That down to the erthe he gan to Go, This kyng Tholome, both hors &amp; Man, Thus to therthe the steward smot him than; And there he Trosted him forto han Slayn, Where-Offen the Steward was ful fayn, And At the Erthe tho stille him held, And wend han slayn him vndir his scheld. Thanne Cam þere On Of Tholomes knyhtes, That Myhti &amp; strong was In fyhtes, And smot this Steward, there he lay Vppon Tholome his lord In fay. Betwene bothe scholdres he him thorwh smot, As he On Tholome lay tho foot-hot; So þat Anon this steward Torned Agein, And so that knyht smot In Certein, And vppon Tholome he made him to falle, That Anon tho Creaunt he Gan to Calle; And that Sawgh the stewardes Meyne, And faste to him there gonne they fle, This Tholome to han kept Oþer han Slayn; This was here purpos thanne In Certayn. And Tholomes Men that gonnen Aspie, And to here lord they gonne faste hie, Him forto deliueren from his Fon, Also Faste As they Mihten gon. And whanne king eualach this Melle gan beholde, Ful sone his herte be-gan to Colde; And whanne that he Sawgh this Mellë In thre diuers places thus thanne to be, How that the peple Of Seraphee With fourre bataylles fowghten hee, And Of the Meyne Of his Stewarde That with tweyne batailles fowhten wel harde, And Also for his Stewardis body, He was ful of Sorwen Sekerly, That A?ens Tholomeres bataille Whiche that he gan so sore to Asaille; So Eualach Comanded his nevew tho The stewardis Men Socour forto do, “And I his Body now wele Socoure, Oþer with him to deyen In that schowre.” Anon bothe these batailles gonnen Owt Glide As Sparkles owt Of fyr doth Ony tyde, And vppon here Enemyes they gonne to go, Kyng Eualach and Archemedes Also; Wheche Archemedes tho semblen be-gan Forto Refreschen there the stewardis Men. Thanne wolden þese batailles non longere Abyde, But to here lord Tholome tho gonnen thei Glyde; For thei flowen to him tho ful faste, So Archymedes Men On hem gonnen thraste; So fledde they to here lord for socour, For the grete Angwich Of that stour. And Eualach—that to Tholome was gone, His Steward forto don socour sone,— He saugh, &amp; stood, &amp; there beheld, How, with as grete Mases As they myht weld, On his Steward [they] leiden strokes Mani-folde, That pite &amp; Rowthe it was to be-holde, With here Mases Coronaled with Stel,— And Al this beheld Eualach ful wel,— And Thre wowndes On his body were, That Tholomes Foot-men hadde ?oven hem there; For so with Arwes was he hyrt, Wheche hyrt tho Mihte he not Astyrt. And whanne Eualach thus Saugh him be-stad, And Amonges hem thanne forth So there lad, And therto his Meyne So wownded were, That Sore Agresyd was he there, So that Anon he gan forth to Ryde, And Alle his knyhtes be his syde; And Er that he to his Steward Myht wynne, Fowl betrapped so was he hem with-Inne, They him hadde taken As presonere, And with hem forth gonne leden there. And whanne that he Cam In-to the plase There As his Steward so Taken wase, His helm Of taken they hadde, And to-forn Tholomes they him ladde, And to the Erthe there they hem Caste. And thanne Cam forth Tholome Atte laste; Anon he drowgh his Sword So Feer, The stewardis hed to han smeten Of ther; For Erthly Man was non leveng In londe That so moche he hated, ne wolde schonde. And whanne that Tholomez scholde han smeten Of his hed, And he myht han had leyser In that sted, He Sawgh kyng Eualach So faste Comenge That he was let Of his purposinge; And whanne he Sawh þat it myht not be so, Thanne Otherwise he gan forto do, Vnder his hawberk In-lawnced he Thorwgh the body, And that was pyte. And whanne he hadde So I-do, Anon to his hors tho gan he to go; And A?ens kyng Eualach gan he Ryde, And Eualach A?ens him with gret pryde; And so sore there to-gederis they Mette, &amp; There so sore strokes Ech On Other sette. That bothe here scheldes [flowe] Into þ? feld, And Ech Of hem bad Other ?eld. And whanne to-broken weren here lawnces, Thanne Aftyr behappid many harde Chaunces; Thanne On foote gonne they Alyghte, And there began A wondir strong Fyghte; Thanne gonnen they there A scharp Schowr That was Angwyschschows &amp; ful Of dolowr, So that Mochel peple was there ded, Of Men And Ek hors In that sted. And Evere kyng Eualach enforsed him faste Thorwgh Tholomes pres Forto han paste Into the place there that his Steward lay, ?if he myhte it Recovere that day; But Euere they putten him of with gret strengthe That Entren he ne Myhte In brede ne lengthe, Tyl bothe batailles weren discomfit that tyde, That Ferst Archemedes [a?ens] gan to Ryde. And whanne this Bataille discomfit was Thorwgh Eualache Meyne In that plas, And flowen to here lord Tholome, And After Of Eualache Meyne gret plente, &amp; whanne that Tholome Sawgh thus his Ost Ouer-throwen &amp; Slayn with gret bost, And Eualache Men After hem purswen tho,— Ful Mochel sorwe In his herte gan to go; Thanne Tholomes his Men gan to Ascrye With A lowd voys, And Ryht An hye, “On Eualache Men torneth ?e A?en, And vppon him proveth that ?e men ben!” And So Torned they the hedes Of here hors Thanne A?ens here Enemyes with gret fors; And they On foote schotten faste Wit venymed Arwes whiles they wolde laste, So that Manye hors there they Slowe, And moche Othir peple In that Rowe; Ful hard &amp; strong was the Mellë, &amp; Mochel peple lost In Eche degre, Of bothe partyes there Mani On To the deth on bothe sides were they don, But Only Of Eualache Meyne There was persched gret plente. Thanne whanne Tholome gan beholde That he hadde the bettere be manifolde, Anon A Massage tho he Owt sente To him that the viijthe bataille kepte presente, ‘That In non wise Asemblen Scholde he, Tyl that Comaundement he hadde of Me,’ Thus to him he sente Anon ful Ryf, Non Other wyse to don, In peyne Of his [l]if. CHAPTER XIV. SERAPHE'S DEEDS, AND THE END OF THE BATTLE. Now lete vs Speken Of Seraphë, Of his worthinesse, &amp; Of his Meyne That ?it with fowre batailles don fyhte, And kepen here Owne As men Of Myhte; For As it is put Into Memorye For On Of the most wondir Storye That Euere was Rad In Ony book, Owther In Storye, As Men Cowden look, For so lytel A peple &amp; so vigerous A?ens so Manye &amp; so therto dispetous; For ther myhte neuere Man hem with-stonde Whiles they hadden Ony wepone On honde, So that Seraphes Men On horse &amp; Foote Heelden Tholomes Men wondir hote. But that storm ne dured neuer han Myhte, Ne hadde ben thorgwh Seraphes Fyhte; For So mochel prowesse was neuere In Man— As for the Meyne that he hadde than— As was In him Seyn that day there, For so they seiden that At þ? stowr were. For so worthy A knyht In non plase Neuere to-forn there sein wase; For his plase wolde he not forgo, That he and his Feleschepe hadde taken hem to; Alle Made he here bakkes forto bende, And Of here lyves browht hem to Ende That In his weye Gonnen forto stonde. With his Ax he wrowhte hem Mochel schonde; For here hedes he smot Of Faste, Here scheldis &amp; hawberkes Alto-braste, And leyd hem ded there In the feeld, Many A knyht there vndir his Scheld; Helmes, hawberkes, &amp; ventaylles Also, Alle to the Grownde he dyde hem go; Legges &amp; Armes Of smot he there, And thus mochel peple slowgh In diuers Manere, That his Ax he bathede In Mennes blood From the point to the hylt, there As he stood; And Al this Of him Suffred this Meyne þat A?ens him fowhten, &amp; weren with Tholome. For þat day ne myhten they distroyen his powere For non thing that they Cowden don there; But Al that day heeld him In On degre; And not wery[er] thanne Semed he Thanne he was whanne he gan ferst to fyht, Nether no More he lakked his Myhte,— Of wheche him self vndirstonding he took, As tellith the storye Of this book;— [For] wery Of his Armure was he not thore, [N]o more thanne he was In the Morneng before, [A]nd As fresch he was Evere Forto fyhte As In the Morwneng he was, I the plyhte, And As vigerows he was Onne forto se As thowgh non thing to-forn him hadde be. And there As his Men ful wery they were, &amp; Al forfowghten In that place there, He hem Comforted with Al his Myht, And Of Al that stowr he ne took but lyht, And hem Reqwered ful vegerously That be him they scholden Abyden by, For As mochel grace In him was Alone As In Alle here bodyes Every-Chone; For, ne hadde Only the myht Of him ne be, Clene hadde ben lost Al his Meyne; For Elles myhten they neuere han kept þat plase, For the Multitude Of [tho] that A?ens hem wase; But from Seraphe they fledden Euerichon— Alle Tholomes Meyne be On And be On,— And thus dured Seraphe Al that day Til it was past fer noon tho In fay. Thanne gan there A Messenger forth to gon To kyng Tholome, there he was Anon, And seide to him In this Manere, “Sire, A wondirful knyht Is now there, That Al this day hath kept the Iorrnë A?ens thy fowre batailles, Sire Tholome; And ?it discomfit Neuere they been In non thing that we Conne seen, And Euere A?ens On Of his knyhtes There ben tweyne Of Owre Owtryhtes And Mo Sire, ?if I Scholde Say, Thanne I Cowde Certeinly Rekene parfay; And, Sire Tholome, As I the now seye, They ne doren not Comen In Seraphës weye.” Whanne Tholome herde here-Offen tho telle, Wel Mochel wonder In his herte tho Felle, What Merveillous knyht that it scholde be That so Mochel hadde Of powste: “Go Faste now,” quod thanne Tholome, “To Manarcus, My brothir so fre, And Seye that I sent him gretyng, Him Forto hyen Ouer Alle thing With Al the bataille that is with him, That he Come Adown Also sterne &amp; Grim, And that Of his bataille [he] ne leve not On, But with him bringen thedir Euerichon, And, as vigorously &amp; with As gret prowesse As Euere Entred men Into Ony presse, That he On that Entren Anon, And As moche distroccioun As he may don, That he ne spare for non thing, But with that knyht to haue Meting.” And whanne Manarcus here-Offen herde telle, That with that worth knyht he scholde Melle, [I]n herte he was bothe glad &amp; blithe, And Tholome thanked ful Mani A sithe. That tyme Anon was Manarcus Redy, And Alle his Meyne that weren him by; And so faste they Comen vppon, With dyvers wepenis Manion, And there Maden they here Assembling [V]ppon Seraphe, that wery was Of Fyhting. Now be-gan there A myschefful stour That was Angwisschous And Ful Of dolowr; For Seraphe, Scars there he hadde Twenty thowsend Men that he with him ladde, And Manarcus browhte with him Fowrty thowsend bothe Stowte &amp; Grym, And In his Rerewarde thowsendes fiftene Of faire harneissed Men, wel piked &amp; Clene; And Seraphes Meyne, So wery they were, And so forfowhten toforetymes there, That non lengere ne Myhten they fyhte, But Torned here bakkës þere Anon Ryhte. And whanne Seraphë that beheeld, His Meyne As-scomfited In the feld, Ful tendirly thanne there wepte he tho, And mochel Morneng &amp; sorwe he Made þerto: “Alas!” quod he, “what is now myn Aventure, For nedis I most Abyden this schowre, And my Meyne thus from Me go! Now what Is best for me to do? For non Other helpe here Nys Certein, But be taken, Oþer ded, vppon this pleyn!” And At that word his Ax he took In honde, His Meyne to Rescrye, ?if he myhte fonde; But so Fer weren they I-fled than, That tornen A?en wolde they for non Man; And so fer wenten they Evene streyht Anon To the passage Of the blody Roch Of ston. And whanne Alle this beheld tho Seraphë And that it thanne Myhte non Othirwise be, His hors hed he torned tho Ageyn, And with him but Enlevene knyhtes Certein. And there As was the thykkest pres, He with his knyhtes Entrede, &amp; wolde not ses. And so it happede, As he gan forth Ryde, He mette Manarkus At that Tyde; In the Midde weye As he gan go, To-Gederes they metten bothe two; And there left [he] vpe his Ax tho Anon, And to this Manarcus he gan to gon; There his hed he Clef down Ryht Evene to the Scholdres, I the plyht, That ded he fyl down there Anon, That Alle his Meyne It Syen Echon. And Alle that Evere Cam in his weye, Of hem spared he non tho Certeinlye, But Other to the deth he wownded was, Othere Elles dismembred In that plas; For nethir hors ne man ne scaped him non, That Alle to therthe they wenten Anon. And whanne Manarcus men this beheld,— That here Cheventein was slayn In the feld, And Of here felawes ded Also,— Ful Mochel Morneng thanne Maden they tho, And Setten vp tho An huge Cry That Into Eualache Ost was herd Clerly, There As he fawght with Tholome. Ful wel Al this Cry tho herde he; But ?it ne knew tho not Seraphë Whom he hadde slayn, ne what was he. And whanne so Mochel sorwe they gan to Make, Thanne gan his herte tho forto Awake, And forth he prekede Into that pres, And with him his knyhtes, &amp; wolde not ses; And there here grownd he made hem forsake, And Manye Of hem Slowgh, and dyde moche wrake. And whanne Manarcus bataille say That but twelve Of hem weren parfay, For ful sore thanne Aschamed they were That they Of so fewe scholden han fere, And Anon vppon him Retorned A?en, That bothe doel and gret pete it was to sen; And ful vegorously On him they sette, So that with stronge Strokes they Mette That his hors vndir him was Slayn, And therto vij Of his knyhtes In Certayn. Thanne weren there left but fowre &amp; he, Whiche was gret doel thanne forto se. Now Is seraphe In the place On foote Alone, But foure of his knyhtes, him self þ? fy[ft] he persone. And manye Merveilles there wrowht Seraphë, As here-Aftyr Me heren tellen schole ?e: He slowgh down Ryht bothe hors &amp; Men, Helmes and hawberkis to-kraked he then; Bothe knyhtes and bacheleris vppon A rowe, In that Feld he gan hem down throwe; Bothe palettes &amp; scheldes he to-Craked Asondir, That Among So moche Multitude it was gret wondir That he And his fowre knyhtes dyden there, So that grete hepes Of dede Men there were, Of dede hors and wepene that there lay, So Mochel Moordre Of peple was that day. And whanne his Fowre knyhtes this beheld, That he was so Manful In the feld, On they leyden, &amp; Fowhten ful faste, Til alle foure weren slayn Atte laste; Thanne was there non Other boote But that Nedys Seraphe besteren him Mote; And whanne that his felawes he sawgh ded, Thanne Cowde he non Other Red, But vppon bothen his feet stood ther, And beheld the hepes that Abowten him were; Ek Also he loked ?it ferthere Abowte, And Al Abowtes him was A ful gret Rowte. Anon his Ax the[n] took he On honde, Ryht forth Into the pres tho gan he fonde, And to A knyht there gan he to glyde That Many speris hadde Cast In that tyde, But ?it Manie mo hadde he forto Caste; But Seraphe him lette tho Atte laste; Seraphe Anon there Mette him with his Ax, But Neuere, Aftir that, ful litel he wax, For the Ryht Arm he smot Of Clene Thorwgh hawberk and haberiown, þer was it sene, That down to the brest the strok tho wente, And the Arm Into the Feel[de] þere fley presente; His scheld from him Also smot he there; As thowgh that the body Asondir were, His herte Owt Of his body ther fyl, And he In the Feeld ded there-tyl. And whanne the Remnaunt behelden him tho, That sweche Merveilles he gan to do, Non Of hem ne was So hardy To Entren his place, ne Comen him Ny; And that ded mannes hors he took Anon, And lyhtly Into the sadel he gan to gon, As thowgh him hadde Eylyd non thing, Ne non point Of Al his Armeng. And whanne On hors that he was set, Thanne hadde he gret lust to Fyhten bet, And there his body putte In bawndoun, To the tothere peple ful mochel distroccioun; And forth Into the pres he wente; There Nas non that he myhte hente, That here Armes from the body he smot tho, Here hedës Offe, here lemes Also; Here helmes, here harberions, he barst On sondir, He[re] Scheldes, here speris, that it was wondir, So that he drof hem forth In his weye Til to the Roch they Come, As this doth seye, Where As was the streyte passage; Thanne weren there take, bothe bacheler &amp; page, And As fele As the keperes wolde have Of that Roch, and wolde hem save. And whanne tho that behinden were At the Roch [sien] here felaws slayn there, And the Remnant presoners take, Thanne Amonges hem was moche wrake. And whanne they Seyen Al this fare, That Eualach swich knyhtes hadde thare, Ful Irowsly torned they Into that pres, And for nothing ne wolden they ses Tyl that to Seraphe the Comen Agayn, And vndir him his hors has Slayn; &amp; Er that he Myht Relevyn A?en tho, Two hundred hors Ouer him gonne go, Ouer his Body there In that plase, So that Ny ded forsothe he was, So that he lay Stille In swownyng The Spas Of tweyne bowe-drawhtes schetyng; And thanne wenden they he hadde be ded, For whom they Moornede In that sted, For that he was So worthi A knyht, And there so wel hadde born him In fyht, That they ne hadde taken him presonere ?if that his lif Myht have be saved there. Alle this while lay Seraphe In Swowneng Whiles these knyhtes weren thus In talkyng; And whanne Of his Swowneng tho he Awook, Anon there Into A Sadel he Schook; His Ax Anon On honde took he, Swich merveilles werkyng þat wondir was to se. He Mette A knyht Anon hastely there, Of whom he ne hadde but lytel fere; With his Ax he Rewardid him tho, That his left Arm Into the feld gan go. Thanne Anothir there him Mette Redily, And Seraphe to him was ful hasty, &amp; there so him hitte vppon the hed That his body he toclaf In that sted, Evene to his Sadelis Arsown, That he In the Feld fyl ded Adown. Thanne theke hors be the bridel he took, And his ferst hors tho he forsook; His Foot In the sterope Anon he sette, &amp; sprang Into þ? sadel, &amp; not ne lette; ?it, As forbrosed As he was, He prekyd forth Into that plas. And whanne tho knyhtes behelden, Echone That beforn tymes for him Made Mone, That he was On horsbak Ageyn, Thanne Amonges hem gonnen they seyn, And Ech Of hem to Othir gan Schewe That wondirful Merveille On A rowe, For they wenden tho In Certein Owt Of that place neuere to recoueren Agein. Anon forth he gan him dresse To the grettest maister of þat presse; And with his Ax to him he Ran; Vppon the helm he smot him than That he fyl down there In the plas, So Of that strok Astoned he was. Thanne Arwes to him gonne they schete, And Manye Speris that weren grete, So that with An Arwe they him tho smot, That Evene thorw the Scholdere it bot, That the schaft thorwgh him gan go Ful halfendel the Schaft &amp; Mo. And whanne he Felte þat so hurt he was, Ful [vr]sably he Rod Into that plas, And him Sterede As he ferst began; But he was hurt Of Mani A man; Bothe with Arwes and with Speris They diden hym ful many gret deris, And to the Erthe there down him threwe, And his hors vndir him they Slewe. And whanne that he Sawgh he myht not Abide, Vp In that pres he Recouerid that Tyde, And Felte that he hadde non dedly wounde; Anon vp he Stirte In that Stownde, And Anothir hors he sawh where stood; There Anon vp into the Sadel he ?ood,— Wheche hors was bothe Fre and kende,— Evene streyht toward Eualache þ? wey gan wende, That him Ofte he bemente ful sore, In his herte neuere Man leveng More, That so lefte he Neuere with-Owten les Til that he Cam Into the grettest pres, Eualaches Signe there Forto have sein; But Aftyr him they gonnen preken Certein, And him forbarred they the weye there That he Eualach Mihte not Comen Nere. And that Sien tho the Men of Seraphë; Anon towarde him they gonne faste fle; Towardis Tholomes Ost gonne they gon, And there Merveilles they wrowhten Anon; And so hardelich they fowhten, &amp; so sure, That On bothe sides was gret discomfiture Bothe Of Tholomes Men &amp; Eualachs þe kyng; Many weren there dede, bothe Old &amp; ?ing, But Amonges hem kyng Eualach was lost, That they ne wiste Into what Cost;— For Tholome kepte him Owt Of that rowte More thanne tweyne boweschotes with-Owte. And whanne Seraphe there-Offen herde, Into that gret pres tho forth he Ferde, And there Sawgh he where Eualach lay, And his swerd On honde drawen parfay; For his hors vndir him was there ded, Whiche was to Eualach A sorweful Red. And Sixty knyhtes hym gonne Reskewe, There A?enst .v. hundrid they fowhten Al newe, So that they kyng Eualach Rescwed Agein With here grete Escryes tho In Certein; And On horsbak sone was he Set; Thanne there Anon with his Enemyes he Met. And whanne they that him to-foren took, On him behelden, &amp; Connen to look, Thanne On Eualach they sormownted A?ene Ful Irowsleche there Alle be-dene; And Eualach his Ax there took On honde, And departed with hem þat Abowtes him gon stonde, So that anon there he was betrapped Amonges two thowsend, As it tho happed, That so the Syht Of him his Meyne lost there, And ne kowde not weten In what place ne where. And whanne Seraphe Saw he myht him [not] finde, Al his Meyne he lefte him there behinde, There prekyng forth Into that pres That for non Of hem wolde he not Ses, For ded Rathere wolde he han be Thanne owt of that bataille forto Fle; Tyl king Eualach hadde he Fownde, He nolde neuere parten from that Grownde; For him to lesen In that Manere tho He ne wolde, And Othirwise Myht it go; But the strengthe Abowtes him was So Merveillous there In Many A plas, That him Neghen not he ne Myhte, Nethir Of him to hauen non Syhte, For the Melle &amp; the peple there was so strong, That Enduren Seraphe ne myht not long. And thus As Seraphe was Evere Abowte To han broken the scheltrom Of that Rowte, And Euere they him withstoden than, ?it Neueretheles Slowgh Seraphe Mani A man; But Eualach was vppon the tothir Syde Betrapped ful sore In that Tyde, For hvrt he was thorw his body With thre Gleyvës Sekerly; And him presoner hadde taken Tholome, And be the brydel forth him ladde he;— ?it what with strif, &amp; what with Othir, Euere Eualachs men fowghten A gret fothir;— So that At the laste this Tholome, With xv knyhtes Of his Meyne, So Ferden they with kyng Eualach That they tobrosed him bothe body &amp; bak, So wery that they weren forfowghte, That no more defenden hem ne Mowghte And so Eualach tho forth they ladde As that kyng Tholome hem badde, That so was he forbrosed and forbete That Of his lif he nowht ne leete. So that the blood Ran Owt At his Mowth &amp; At his Eren, that was Selcowth; For so Mochel blood he hadde there loste That In what plase he was he ne woste; His woundes tho hadden So Sore I-bled, That In that place he was Ny ded. And so from his Meyne they him drowe Ful fer thens Into A lowe, And him there ladden Into A woode That there besidës tho hem Stoode, And Ek his felawes him beside, That with him were taken In that Tyde; And to this woode hem ladde Euerichon There Forto Onarmen hem Alle Anon; For ?it Armed weren they Alle, That So Manye Men they dyden down falle. And whanne Eualach Sawgh þis grete Mischef, That he was fallen Into so gret Repref, And Euere with-oute Recoueringe to be, Thanne Moche Sorwe &amp; Mone Made he. Whanne Eualach to the woode Aproche be-gan, Thanne wax he A wondir Sory Man, And Caste his Eyen vppon his Scheld, And the vigowr Of the Cros þere he beheld, That In his Scheld there was it set; And Euere þ? holy Signe he beheld bet, That so longe there he be-held Vppon the Rede Crois In his Scheld; So longe beheld he that Crois thanne, That In theke Crois he Sawgh þ? forme of A Manne Vppon that same Crois Crucified to be,— Thus In that Crois him thowghte Sawgh he,— And Feet &amp; hondis him thowghte Also, That vppon A Red blood Ronne they tho. And whanne Eualach this Sawgh In his Scheld, And these Merveilles there he beheld, Thanne gan he Forto Syghen wel Sore, And ?it to wepen wel Mochel More; &amp; bothe with Mowth &amp; herte tho he thowghte, But for febilte myhte he speke nowghte, “O verray God that Sittest In Maieste, As it is told,—On God &amp; persones thre— Of whiche I bere the Signe Of his passioun! So, Goode lord, take me to savacioun, That I Moot Resceyven ?owre Creaunce, And In Stedfast beleve, with-Owten variawnce, Thin holy name Forto proclame, That thow Art most Sothfast God Of Name, And Most Mihtful god In Alle degre, And non god ne lord but Only Euere ?e! So Save me, Goode lord, In this grete schowr, From Angwich, deth, and Alle dolowr!” And whanne this woord he hadde I-seyd, Abowtes him he lokede In A breyd; And he Sawgh Comen Owt Of that forest A semly knyht there, araied with the best, And Clene Armed from Tope to the too, There thus Ryaly gan he Owt Go, And Abowte his Nekke heng A whyt scheld Whiche that was seyn Ouer Al that Feeld— In whiche Scheld was A Crois so Red, In Signe Of him that Suffrede ded; Therto his hors As whit As the Lylye Flowr, And he A worthy knyht and of gret valowr; In his Scheld a spere ful Redylich leyd, With Alle hem to Meten, As it Is Seyd. And whanne þ? knyht his hors with his Spores he took, On hym Tholomes Meyne ganne forto look, And to Tholome kyng he Cam ful sone, And him Torned Agein there Anone; Toward the Cite Of Orkauz tho This white knyht ladde Tholome tho, And towardis tholomes Ost they wente; But Tholome knew not here Entente. And Euere Saraphes fawht strong &amp; harde A?ens Tholomes kyng his Rerewarde, So þat Alle that Evere A?ens him fowghte Wondred that he So duren þere Mowghte; And Atte laste Eualachs signe he gan to Ascrye With A wondirful voys &amp; Ryht An hye, That bothe Eualach &amp; Tholome it herde Into that plase how that it þ? Ferde. And thanne Seide kyng Tholome Anon, “Let vs Ordeyne oure Meyne, &amp; fast hennes gon, For discryed now alle we been Thorgwh this Chasing, As I kan seen.” Thanne destreris with spores gonne they prikke, And Amongis that Chasing Redyn ful thykke, And the white knyht Rood Anon To Tholome As faste As he Cowde gon; And this white knyht Tholome be þ? bridel ladde, That non Of his Meyne no powere ne hadde Hym A?en forto Restreyne. But Evere wende Tholome In Certeine That the Forest Al day to-Forn hym was, Tyl that to the streyt of the Roch hee Comen be Cas;— But there say no man that white knyht, Saufe Only Eualach, In his Syht.— And whanne they comen to that Streit passage There As to-Forn was don So Moche Rage, Tho that theke time the passage kepte, Ful sore For Eualach han they wepte; And whan they him In this Maner sy him gon, They leten hym thorwgh passe riht Anon. But it was wondirful In there syht, The werkyng Of this white knyht; And [whanne] this passage weren they past, In the Middis Of that Feld Anon In hast There this white knyht lefte Tholome, That but fewe Of his Meine him Miht se, And gan wel fast Alowd To Crye, “Goth to now, Goth to, And þat In hye.” And whanne this Cry herde Tholome, He gan to baschen, and al his Meyne, And to him he Ran A ful gret Cowrs, &amp; that knyht Tholome gan vn-hors, And down to therthe there him Caste Bothe hors &amp; Man, Er he thens paste. Whanne that Eualach tho this beheld, How that Tholome was feld In the feld, Tho Owt his swerd he drowgh Anon, And to-ward this Tholome gonne to gon. And whanne they that the passage kepte Syen this, thanne Anon forth they lepte To king Eualach here Owne Lord, There Alle Anon Redy At On word, And after with lawnces gonnen they Chase To tholomes Men tho In that plase, And Anon with here Speris down hem Caste, Tholomes Men in þat plase þere Atte laste, Everichon, Sauf Only Enlevene,— Which was the moste wondir vndir þ? hevene How that they In theke feld Come That To-fortyme Atte forest weren Al some.— And whanne they seyen thei scholde thus be take, Thanne Amonges hem there was mochel wrake; Not-withstondyng ?it A?en they fowhte Also longe As that they there Mowhte; But here defens here Angwisch Miht not Slake, For it was Goddis wille they scholden be take. And Eualach vppon this king Tholome There lay, As alle his Men Mihte Se, Wheche the white knyht hadde down throwe; Kyng Eualach him kepte tho ful lowe; And therto I-Maymed Manye Of his Men, And ?it A?ens Eualachs On hadde he ten. Thanne this Tholome heeld vpe his swerd Anon, And to kyng Eualach homage gan he don, And there he be-Cam his presonere, And therto Al his Meyne In fere. Whanne Tholome to Eualach hadde mad fiaunce, Thanne Iekonias Clepid he, with-Owten variaunce, That the blody Roche hadde In keping; And him he Comaunded Ouer Alle thinge, ‘To taken Anon this kyng Tholome, Hym forto leden to Orkaus Cyte,’ “And worschepfully that thow him kepe there As A worthi kyng In Alle Manere.” That thus thanne be Ieconyas Kyng Tholome Into this Cite I-lad he was. And king eualach Abod stille In the feld Til Alle tholomes gonne hem ?eld; And euere As he took his Meyne, He dide hem leden to Orcaus Cite. And whanne that Alle Itaken they were [T]hat Of Tholomes Men weren there, He gan to Resorte to that bataylle [T]here Seraphe fawht with-Owten Faille; And with him ?it ladde he there Mo, Alle that the passage kepte tho, Sauf Only An hundred Of his Men That Ful Fresch to Fyhten were they then. And whanne they weren past that passage, Anon the whyte knyht was to-forn here visage, And In his hond that knyht bar A banere Of Eualachs Armes, Evene Riht there. And Anon As they sien Sire Seraphë, To that bataille thanne faste prekid he, There As Seraphe manie Merveilles wrowhte, That In-possible swiche Merueilles don Mowhte, That Euere the body Of On Manne Scholdë don that he dide thanne. Anon this white knyht prekid Into þat pres, And for non thing ne wolde he Ses Til that To Seraphe he gan gon, Where as he Sawh sevene knyhtes Anon That Abowtes Seraphe there stoode, And On him leyden as they weren wode; Tweyne be the brydel hym þere heeld, Tweyne be the helm to maken him ?eeld; And tweyne A?ens the herte leide hym vppon Wit hevy Maces Of Irne As hard As ston, So that his Flesch they Alto-Rente With here Mases there presente. And whanne the white knyht þis beheld, Ful sore he prekyde In that Feeld To On Of hem that Seraphe heeld; And him thorwgh the body he bar vndir his scheld, That ded he was Anon ryht thare; And thus sone to Anoþer gan he fare, &amp; with his swerd smot Of his hed þat of it fley, and he lay ded, Amyddes the Feld there it lay. And thanne to the tothere he wente In fay, And Made hem to dyen vppon his poynt, And Made here bodyes In Evele Ioynt, So that they forsoken this Seraphë That from here lyves gonnen they fle. And whanne these Other two þat him held Be his helm there In the Feeld, On Of hem drowgh Owt A lite knyf, And wolde han be-Reved Seraphe his lif, Forto han smeten him AMiddes the Fase Thorwh the Oylettes of his helm In that plase. But Ouercomen so was tho Seraphë That Comfort with him Myhte non be, For he was Ouercomen so with his blood So it was Merveille that [he] vpe stood, For, On hors, power hadde he non to sitte, Ne Of that stede there Onys to flytte; But for febelte that he Inne was, Ouer the hors nekke he bowede In that plas, That power vp to Sitte non hadde he, So that Of his purpos Failled his Eneme. And thus gan In Swownenge seraphe to falle Amonges his Enemyes bothe gret &amp; smalle; So that they faillede, his Enemyes, tho, Of the harm that they him wolde han do. And Anon As that this kyng Eualach Sawgh Sire Seraphe In Al this wrak, To him ward ful faste he gan to Ride Forto supporten him at that Tyde; For sekir he wende that he ded hadde been, And Neuere On lyve him forto have seen. Thanne wit A sorweful herte he gan to Crye Ful Petowsly, and that Ryht hye, “A wrechche! to longe now have I be, That thus have lost now Sire Seraphe!” And thanne Anon there with this word Prekyd the white knyht be his Owne Acord, And Susteyned Seraphe from fallynge, That theke tyme there was In Swownenge. And whanne Of his swownenge that he Awook, Thanne ful mochel Mone to him he took, For he ne wiste where that he was, In what stede, ne In what plas; For wende he tho ful Sekerly To han ben In the hondis Of his Enemy. And Eualach bar him ful worthily tho, For Into the pres forth gan he go, And Mette there with A worthi knyht Wich that was Scomfit Anon In fyht, And kyng Eualach to the Erthe him Caste, And hym from his hors Anon he wraste, And Cawht it In his hond there Anon; Therewith toward Seraphe he gan to gon: “Haue now here, my dere Freend,” seide he, “This litel present now Of Me, For thow bowhtest Neuere so dere A thing From begynne[n]g In-to the Endyng.” Whanne that Seraphe this gan beholde, In his herte he Ioyede ful Mani-folde, That Alle his Sorwes for?at he there Whiche that his Enemyes dyden him Ere; And vp Into the sadel he sprang Anon, As Fresch &amp; As lusty In flesch &amp; In bon, And As lusty was there forto fyhte, And therto him thowhte As of Strong Mihte, As that he was Ony tyme be-Forn; But thanne his Ax hadde he lorn. Thanne seide he, “Certes, And I hadde my Ax On honde, There scholde no man A?ens Me stonde.” Thanne Anon Cam forth the white knyht, And seide, “here is On, Al Redy dyht; And lo, Sere, by me it Is the sent From that God Lord Omnipotent.” And whanne Seraphe this felt In his hond, Thanne gan he wel Forto vndirstond That lyhgtere and more hondsom it was Thanne his Owen to-foren In that plas; There-by wyst he, whanne he Cam Owt Of swowne, That theke Ax Ferst was not his Owne. So thanne Ryden they In-to that pres, And for non Men ne wolden they ses; And Eualach On Tholomes hors Rod, So that with him was there non Abod. And whanne Al this beheld Tholomes Meyne, Amonges hem was sorwe ful gret plente, Be Encheson that Eualach ferst they sye, With Tholome In warde, hem faste bye, And now Eualach On Tholomes hors doth Ryde; Wherfore they maden sorwe that Tyde; And therto Nabure, Tholomes Steward, Kyng Eualach hadde taken In ward. ?it More, this Eualach, with-Inne A throwe, With An horn he gan to blowe, And Made his Meyne to Resemble A?en; And tho that weren left, Retornede ful Cleen. Thanne Aftir, whanne Assembled weren they Alle, His signe he hem Schewed as gan befalle, Whiche was fastenid vppon his scheld— To his Meyne he it Schewede In that Feeld. Thanne his Meyne On two batailles he sette, And with Tholomes Meyne sone they Mette; And Comanded and preide tho to Seraphë “That whanne he hym Sawgh in þ? Moste Mellë, That Seraphe In the Rere-ward scholde Falle On tholomes Men, And On hem there Calle, And with his Bataille to preven his Myht, As he was bothe worthi and gentil knyht.” Thanne Gonnen they to preken here destreris As vaylaunt knyhtes, bothe worthi &amp; Ferss, And Evere the white knyht to-forn hem was With the baner On honde In that plas, And his swerd with the tothir hond I-drawe, With wheche Manye A man was Slawe. Thanne gan kyng Eualach lowde forto Crie “As Armes! knyht bacheler, and belamye! For now hath kyng Tholome lost his Men Alle, Swich Aventure Is now to him befalle! For Of hem Schal Skapyn not On, For Al the Myht that they konne don.” And whanne this herden Tholomes Meyne, They Niste what to done In non degre, But hem thowhte hit scholde be trewe, For Eualach hadde Chongid his hors newe, For On Tholomes hors thanne Rod he, As Alle his Men there Myhte thanne se; Thanne the dredë that they hadde Was, lest Tholome to presoun hadden be ladde, Owther ellis In the Feld there Slayn; Of wheche Of these they weren no Certayn. Kyng Eualachs Men Amonges hem thraste, That Of theke pres but fewe there paste— Whiche that weren kyng Tholomes Men— Oþer taken Oþer Slayn Er they wente then; And lik As Men that Amased were, In that plase So stooden they there. And whanne Seraphe beheld this bekering, Non lengere he ne Abod For non thing, And Tholomes Men Closed Al with-Inne, So þat from hem myhten they not twynne; So that Angwisschously Ascryed they were, And slayn, takyn, &amp; Maymed, Many weren there; For In distresse &amp; Sorewe weren they Alle tho, For here lord &amp; Governours weren Alle Ago, And they ne wiste whedir to Springe, For In theke Contre knew they non thinge; And wel Askapen Myht they not there, For On Eche Syde here Enemyes were;— So that it semeth ‘there the hed is Gon, The Membres Fayllen thanne Everichon,’— For there say neuere Man So fayr A begynneng As hadde kyng Tholome, ne so fow[l] An Endyng; For vj dowble Meyne hadde kyng Tholome Thanne kyng Eualach In Every degre. There wondirly wel dyde Sire Seraphë, And so dide king Eualach with his Meynë, That Neuere Man that was Of his Age I trowe hadde neuere So Mochel Corage; And the white knyht there bar him so That Neuere Erthly man mo Merveilles myht do; For In that Feeld Scheldes he schatered, And Speris &amp; helmes Alto-Claterid, Knyhtes &amp; hors he slowh down riht, Hedis, Armes, and legges In that fyht, That non man hym there Askapen ne Myhte, So vigerows and fel he was In fyhte, That thus be his Chevalrie &amp; knyhthod He hem In-gaderede As he Rod, And browhte hem to Eualach þ? kyng, And to-ward the passage, with-Owten lettyng. Whanne kyng Tholomes men had Aspied That thus Sore they weren Anoyed, To that streit passage gonne they drawe Where-Offen that weren ful fawe, And wenden that non Man hadde þere be, The passage to han kept In non degre, And wenden forto A Recouered þat passage, That Eualach, for Al his Owtrage, Ne scholde not han past be theke weye,— This was here Entent tho Sekerlye,— Where-thorgwh þ? Cite he Schold not have, Where tholome &amp; his Meyne weren ful save; For An hundred men myht han kept þat pas From Al the world, so strong it was; For non mo On front myhte Entren ther But ten men At Ones, As I seyde Er; For they wenden tho ful wel þat there Eualache keperis hadde left non del; And so As men that weren wery for-fowhte, Vpe to the Roche wenten As they mowhte, For there Supposed they forto han Reste. But it fil not hem for the beste, For whanne they that kepten the pas Syen to that Roche so manye gonnen tras, Hem thowhte Mo thanne Ml there were, And At þ? Roch but .C. that it kepte there; And whanne they sien Men kepen the pas, Thanne newe sorwe to hem Comen was; And A?enward they wolde han gon, But there-Inne Socour was there non. For tho that On hem folwed so faste, And they Atte pas schotten Atte laste, So that they slowen &amp; token Of that Rowte As Manie As weren hem Abowte; Thanne was there Mad so gret dolowr That neuere was sein swich A stowr; For so moche blood was In that plas More thanne Owher Euere seyn was; For Men, hors, and scheldis, that In þ? blood lye, For multitude of blood no man hem sye. And there was beten On Narbus, Þat steward was to king Tholemus, And there to Eualach him ?ald Anon, So he him wolden saven body &amp; bon; And there his swerd vp gan to ?elde To kyng Eualach In that felde. But Eualach him ne wolde not save For non thing that he Cowde Crave; But his hors dismembred he Anon, And also him he wolde han slon. And he tho knelid Anon þere down That he myhte be taken to Raunsown; “Nai,” quod Eualach, “that schal not be; Swich Mercy getist thow non Of me; For my steward haven ?e Slayn, &amp; so schal I the here In Certeyn; Therefore the Chonge it is ful hard, For I wele haven steward for steward.” And his Armure he dide Of Caste, His hed to han smeten Of atte laste. And thanne Cam forth Sire Seraphë: “A, Sire! what thinken to done ?e? ?if ?oure steward ded now be, Tholome hath lost, Sire, swich thre; And his Owne brother so dere, That he loved As mochel there As ?e ?owre Steward trewly; Therefore, Sire, On þis man haveth Mercy; Fo[r] I him Slowgh with Myn hond, Sire, I do ?ow to vndirstond; Therfore, sire, I preie to þ? That Of this Man thow have pite.” So þat there gentil Sire Seraphë This man Savede, As ?e mown se. Ful Mochel &amp; gret was the discomfiture As that tyme be-happed be Aventure; And the Nyht drowgh On ful faste, For the day It was Ny paste; Whiche was ful deseysy to Eualachs Men, But ?it Atte hardest not for then, For so Manye thei slowen And token that tyde Atte passage Of the ‘Roche Of blood’ beside, That Of hem ne pasten not þere Away Two thousend, what hurt &amp; hol that day, That Tholomes Men ne distroied Echon— So þat tyme with Eualach the grace gan gon,— Of wheche at the begynneng were Sixty thowsend wel harneised there. And thus the Egipcian, be goddis Myht, At theke tyme weren distroyed be fyht. Thanne to Orcaus ward wente Eualach,— Alle the Egipciens to Mochel wrak,— And with him Alle his Meyne That At theke tyme hadde he, For þere nas no Man Of Non degre That thorwgh theke bataille holpen was he; Bothe duk, knyht, and bachelere, Alle weren Encresid that weren there, ?e, And also bothe ?omen and page; For Alle here lyves hadden they Gage. And whanne Eualach Into the Cite Entred was, So Manie presoners he fond In that plas, And Of here Maistres that with hem were, That non Spas was to walken In there, Nether On hors, nethir On Foote; But Owt A?en Nedys he Moote; And aforn the Cite he let pichchen Anon Alle his pavilouns there thanne Everichon, In A fair plase that was so pleyn To-forn that Cite tho In Certein; And there al that Niht herberwed he, And with him al his Meyne. CHAPTER XV. Now let vs beleven Of kyng Eualach, And Firthere Into this Mater now let vs walk, And Of these Cristene Speke we bedene That In Sarras ben, Sixty &amp; Fyftene, Lik As vs tellith the Storye Of Eualachs wif here Sekerlye, That A wondir fair womman sche was, And ful worschepful In Every plas, And ‘Sarracynte’ was that qwenes Name, A worschepful lady, and Of Noble Fame. And whanne that Eualach with his Ost forth wente, So moche Mone sche Made, sche was Ny Schente, For Eualach, that was Most In hire Mynde Of al Erthly thing, and that was kynde. Therfore sche sente For Iosephe Anon, To weten how that the Cause scholde gon, In As Mochel As that Er he seide ‘That hire lord scholde han Abreide, And þerto thre dayes &amp; thre Nyhtes to be Vndir his Enemyes powste, And that to the Prikke of deth thorwgh Tholome He scholde ben browht,’—thus seyde he— ‘And ?if it scholde Ony lengere laste Th??ne thre dayes &amp; thre Nyhtes weren paste.’ And this was the Cawse Certeinle That sche for Iosephe sente, I telle it the. Thanne Iosephe to-Fore hire Gan gon, And with him his sone Ryht Anon; Thanne sche him Axed there In haste, “Whether the Iorne with hire lord were paste; And how he spedde In the bataille,” Hire forto telle sche preyde not Faille. Thanne to Sarracinte spak Iosephe Certeinle “Thus sente the to seine the kyng Of Cristene (be Me,) That Of Alle thing knoweth the begynneng, And demen schal Atte laste Endyng, And Of Al this world Saviour Is he Sekerly, As I telle it the. And For As Mochel as these Erthly kynges Ne welen non knowen In here werkynges, Nethir Resceyven My Creaunce, I schal hem sende ful hard chaunse; For Into bataille I wele hem do, And there here Enemyes scholen hem slo; And here londis ?even wile I In-to the hondes of strawngeris sothfastly. For I wele that they knowen Me As fore here Souereyn lord god In Al d[eg]re, Nethir Of non Othir kyng to holde, But Only Of Me, In Manye Folde; For bothe to prowde and Ek to Felowns, I schal hem sende Manie distrucciouns; Thus be my Spyrit I schal hem sende, And In this degre I wele hem schende; And therfore the Grete I wyle down take; And þ? Feble &amp; powre, lordis wil I Make; More-Over, kynges flesch ?oven schal be To Fowles Of Raveyne, that Abowten fle Forto Finden Sum Careyne: Thus schal it ben In Certeine. And the bodyes that Of pore Men scolen be Worthily I-byried In Eche degre; For the Ryhte weyes alle they knowe, And my Comandementis they welen bowe Wit good herte And good Entenciowne, This welen they Resceyven with good devociown.” And whanne Iosephe this tale hadde told, Sarracinte gan to wepen Mani-fold, And preyde bothe Iosephe &amp; his sone, For Eualach to here god to bydden som bone, ‘That Eualach with worschepe Myhte retornen A?en, That sche with hire Eyen it Myhte Ones Sen, And forto be turned to the Ryhtful Creaunce, That the god Of Crystene wolde senden him swich chaunse.’ “And I hope thanne Tornen wold he, Aftir, A good Man for Euere to be.” Thanne Iosephes Ganne hire Answere, ‘How there-Offen the Certeyn knew sche there;’ And sche Answerid Iosephes Agein: “Of that Suraw?ce Am I, In Certein.” “How there-offen, dame, Sure Mihtest thow be, Whanne thou beleves on ymages of ston &amp; tre; For they mowen nethir meven ne stonde, Ne hem to helpen haven thei nethir leg ne honde, And In Iesu Crist he wil not beleve,— How Myhtest thow thanne this preve— That is lord Of Alle Cristiente, As I schal here-After declaren to the.” Thanne Axede sche him Ryht Anon The pointes Of Cristendom forto Ondon. Thanne Iosephes began Anon forto telle The Creavnse of þ? Trenite, and þereof gan spelle; And the qweene behel[de] him faste, And Axede ‘what he hyhte’ Atte laste. Thanne Answerid he ‘that he Cristened was And I-Clepid “Iosephes” In that plas; And there-Offen Is there non Man That Me that Name bereven kan.’ Thanne Comanded the qweene Anon Alle hire Owne Meyne from hire to gon. And Anon Alle the poyntes Of the Trenite To Iosephes sche gan to declaren Certeinle, So that there was non Clerk levynge That there-Inne scholde han schewed more konnenge; So ferforth that Iosephes Merveillen began That so moche wit myht ben In womman, And where sche hadde this konnenge Cawht, Oþer what Maner Of Man that it here tawht. Thanne Answered this Qweene Agein, “Ful ten ?er My Modir In Certein Fulliche &amp; hol was In this Creaunce,— As I the telle Iosephes—with-Owten variaunce, And ?it My Fadir there-offen Neuere wiste, Ne non Of his lyne, thow Mihtest wel Tryste, Saufe Onliche Mine Owne Modir and I; I Sey the Iosephes ful Certeinly, My Modir, duchesse Of Orbery was, As In thike tyme happed be Cas, Whiche that good womman was, &amp; trewe, And therto worschepful &amp; Of good thewe; My Fadyr was Crwel and dispetows, And therto Angry &amp; Riht Malicious; And So it behappede with-Owten Mo, That Ouer hens Sevene &amp; twenti winter Ago, That In Owre Contre An holy man there was In An Ermytage, As god ?af him gras, That Moche dide for goddis Sake, And God for him Manie Merveilles gan Make, And his Name ‘Salustine’ Gonne they Calle; In him Manie vertwes gonne there falle. So thanne My Modir hadde An Infirmite— Certeinly Iosephes as I telle the— That theke tyme xix Monthes hadde holde, Sche was In sorwe and wo Manie-Folde, That hire Colowr and blood was Al ago, So Ful sche was Of peyne and wo, And Alle hire Membres weren wasted Eke, And þerto sche was ful feble &amp; syke. So herde sche tellen Of this good Man, What Merveilles that God wrowht In him than, And thowhte with him sche wolde Gon speke, And somwhat Of hire herte to him breke, To tellen him Of hire Infirmite, ?if Ony Socour there-offen Mihte be; For sonnere sche hopede to ben ded Thanne to live to tornen In that sted. Whanne þat tofore this good man sche gan to gon, Down On hire knees sche Fyl Anon, And there down sche fil to his feet, And preide him Of Socour Also skeet. Tho this good Man On here there loked faste, And Seide, “O womman, womman, Atte laste Wherto Of helpe Axest thow Me, That hast Swich An Infirmyte? Certes thou Art,” quod this good Man, “Dedlich, and þerto Sinful womman; And I dedlich Am Also, And therto Sinful with-Owten Mo; For seker I non power ne have, Nethir Man ne womman forto save, But Onliche it is Crist &amp; god Above That hem doth Save that him welen love.” Thanne Answerid my modir “Certeinle, Good sire, so preye thy lord for me That he wolde taken Me to his grace, And helthe to sende me In this place.” Thus thanne scheide sche in alle thing To this goode man ful sore weping, “For I hope thi God ne wile not werne þ? Ony thing that thow Axest Certeinle.” “Dame, til to Morwe this May not be, Certeinli I telle it the.” “Sire, thanne schal I Comen Agein, And tresowr I-nowh to bringen Certein, ?if that he me now helpen wolde, Tresowr I-nowh Of Siluer &amp; Golde.” Thanne answerid this good man tho: “Of thin Tresowr wile he non, Lo, But Only Of trewe herte Repentance, And stedfast beleve &amp; ful Creaunce.” And tho spak sche with good semblawnt To him that was goddis seriawnt, “What thing On Erthe thow bidde me do, I schal it fulfille for peyne Other wo, And he wele me helpen Of thys Maledye That doth me now so gret Anoye.” Thanne Answerid this goodman agein, “And thow wilt fulliche beleven Certein In Iesu Crist, that verray lord, I schal behoten the hele at On word; Er that thow Owt of this plase wende, Thow schalt ben helid with-Owten Ende.” Thanne to his Feet sche knelid A-down, And hem kiste with good devociown, “Sire! ?if that hele he wel me sende, On him wile I beleven with-Owten Ende.” Thanne seide to hire this good Man, “?if stedfastli wilt þou beleve,” quod he þan, “Anon Riht helyd schalt thow be Of thin Maladie Certeinle; For hele Is there non so sone As In god beleve, hos wil it done.” Thanne seide my modir Anon Ageyn, “Sire! I beleve it fully In Certein, That Onliche verray God Is he That me schal helpen Of myn Infirmite.” And Anon this Goode Man took In his hond Anon A litel book, And there-vppon ful faste gan Rede [Al so faste as he cowde spede,] In A Corner al be him Selve; There preide he God and thapostelis twelve, ‘That God wolde sende his Mercy &amp; Grase To that Synful womman In that plase, And to keveren here Of that Maladye That xviij ?er Contenwelye Here hadde holden In that degre, Goode lord, þat koverid myhte sche now be.’ And whanne his preyere thus hadde he do, Anon to My Modir he Cam sone tho, Thus Seyenge to hire, “Aryse vp here Also hol As Evere thow Er were, In the Name of the Fadir, Sone, &amp; holigost, Wiche that Is Of Myhtes Evere Most!” Thanne felte My Moder there Anon, That As hol sche was In flesch and bon As Evere Ony tyme sche was before, Sethen sche was Of hire Modir I-bore; And the strengthe Of hire Membres Anon Sche hadde A?en there tho Everichon. Anon whanne sche felte this riht tho, That helthe A?en was Comen hire to, “Now May I sen,” sche seide, “verrailly, That thi lord Is Strong &amp; ful Myhti That me hath helyd of My gret Maladye. For it hath me Cost Certeinlye More thanne xv thowsend besaunz, This Maladie wit-Owten variaunz, &amp; ?it neuere be non Of hem hele myhte I have; But þou, blessed lord, now dost me Save.” Thanne seide to hire this Good man Anon, “Baptesme to Resceiuen er ?e hens now gon.” And thanne sche Axede him ful sone, ‘What that baptesme Mihte done.’ And [he] hire Answered Sone Agein, “It Is thyn hol Savacioun In Certein.” Thanne Answerid sche with good wille, “I wile it Resceyven bothe Mekly &amp; stille.” Thanne the Goode Man hire Cristened Anon there In his Name that was Of Most powere, Whiche Is Fadir, and sone, And holy gost, On God and thre persones, Of myhtes Most; And thus My Modyr there he Cristened Anon. Thanne Owt Of the Chambre sche come gon There As I Abod with-Owten the dore, And Al Owre Meyne In the Flore; So my Modir took me be the hond, And with hire to gon I myhte not withstond, And thus me to-forn the good man browhte, That I ne wiste what I seyn Mowhte; “My swete dowghter, Com now hider to Me, Now koverid I am Of Myn Infirmite; Þerfore, swete dowhter, I wolde that þou wost don As I schal the here Comaunden Anon.” Thanne Answerid I with herte qwakynge, “Modir, I wele don Alle ?owre biddinge;” So that I hadde gret wondir tho What my Modir wolde with me do. “Faire swete dowghter, I wolde that ?e Wolde worschepen him that myn Infirmite Me hol hath Mad, and taken clene Away; So, swete dowghter, so worschepe þat man þis day.” And I wende sche hadde ment that Old Man, And therfore I ne dorste not Sekerly than; And My Modir Axede me “wherfore?” “For Certein he hath A long berd, &amp; An hore; And Euere whanne I lokede vppon his berd, Sekir, Modir, I scholde ben Aferd.” Thanne Anon lowgh this good Old Man For that I Seyde Of him than, “Nay, faire dowghter, it Nam not I That thi Modir Speketh Of trewely; But Anoþer it Is, that is ful Of Bewte And Of Alle goodnesse In Eche degre.” And I axed him, “where that he was, ?if I myht Owht sen him In this plas; And, ?if he fairere thanne my broþer be, Him I wele loven In Alle degre; For my brothir, so fair he Is, That of bewte hath he non pere I-wis.” And whanne to him thus hadde I told, To speken to Me he was ful bold: “With-Inne A litel while here schalt þou Se Him Of whom þat I speke to the, Whiche is Fairere thanne thi brothir Is In Alle degres, and In More blis Oþer thanne thy brothir Evere thow sye, Owther Euere thow schalt with thin Eye.” And Anon As this word hadde he Seid, A wondir Clerte toforn me was leyd Sodeynly there In that Chapel; Many wondirful swetnesse Aforn me fyl, And the hows So ful there-Offen was, And therto swich delicasie In that plas. Amyddis þat liht &amp; swetnesse þer gan forth gon The fairest Creature Of flesch &amp; bon, The Clerest and the fairest persone That Evere Ony erthly Eye myhte loken vppone. This Man gan holden In his Ryht hond The Signe Of A red Cross, I vndirstond, And bothe his Eyen Me thowhte ferden there Also Cleer brennenge As Ony Fere. And thus A whille Stood he thore; Where-Offen I was Abasched wel sore, Of the wondris that I On him gan beholde; Wherfore myn herte wax wondir Colde, For On him non More thanne Mihte I loke, So that for drede myn hertë qwoke, But to the Erthe I fil plat Adown As thowh I hadde ben In A swon; Thanne the Ermyt took me be þ? honde, And Made me vp be him stonde; Of wheche Sihte hadde I gret Merveilleng; And sauf my Modir &amp; thermit Saw I non thing. Thanne this good man Seide to Me, “Now, my faire dowhter, how thinketh the?” And thanne I Answerid so Ageyn, “This Mannes Creaunce I wele resceyven fayn.” And Anon there he Cristenede Me In the holë Name Of the Trenite; So þat aftir he told vs, but not be-forn, ‘How þat Iesus Crist was Conceyved &amp; born Of An holy virgine, Modir &amp; Maide, As be Old tyme the prophetis saide; And how þat On þ? Cros he gan to dye, Man To beien from endles felonye; And how þ? thridde day he Ros Ageyne, And deliuered his frendis from Endeles peyne; Thanne Aftir, with the xlthe day, Streyht to hevene he wente his way; And the xj day Aftir, with-Owten fantem, He sente to his dissiples, Into Ierusalem, His holy gost, Anon there Ryht, In liknesse of flawmes of fir so briht; &amp; told hem Also how that they scholde His bodi sacren to ?ong and Olde, As he hem tawhte At his sene, The[r] Alle his apostelis weren Clene The Niht to-fore he suffrede passiown;’ And thus tolde vs thermyt, Al &amp; som. Thanne whanne this to vs hadde he told, To that Awter he wente ful bold, And there made he þat holy Sacrament With hy devocioun and good Entent; And to my Modir there it tho took, And sche it Resceyvede, &amp; not forsook. Thanne After to me he Cam Anon, And In My Mowth he wold han it don; Thanne thus to me he gan to seyn: ‘That I scholde beleven Certein, That theke same body it was The wheche In the virgine took his plas.’ Where that thanne I taried Anon Ryht, That to beleven hadde I non Myht; So thanne thowhte me Anon In My siht, That it was theke Selve Faire wyht Wheche In the Chapel I sawgh to-fore, That I was Offen Abascht ful sore. Thanne seide I to him Anon there, “Sire, I beleve As thow seidest Ere.” So that from him we departed Anon, Homward In Oure weye forto gon. Thanne charged he vs In Alle wise, ‘That we scholde don non More S[a]crifise:’ “To þ?se fals ymages of tre ne ston, Be no weye Sacrifise Make ?e non.” And thanne we Answerid him Ageyn, ‘That On God wolde we beleven Certeyn, And Comfort and Ioye Of him to have, And that At Owre Endeng he wele vs save.’ In this Maner Ferst Of Iesu Cristes lawe Thus lerned we, &amp; there-Offen weren fawe. And whanne that we weren comen to Orbery, Thanne herden we A wondir Noise, &amp; a gret Cry, Of A savage wilde beste That was broken Owt of a foreste; And Al the Contre it gan to chase, It Forto distroyen In som plase; For it was so dyvers A beste of kynde, That þere hadde non Man wit ne Mynde To tellen what thike beste was That they Chaced In theke plas; For that beste was so dispetous, So feers And so Angwischous, That he distroiede theke Contre, An Ete schepe &amp; Children In Eche degre; Men &amp; hors he gan to distroye, And to wommen with Childe he dyde gret Anoye. The same tyme þat we from þis good man gonne gon, Theke tyme fel this Chawnce Anon, That the peple Gonnen to gaderen faste, And my brothir In that pres forth paste,— That so fair and so hardy he was,— With hem he forth wente In that plas, And A good hors there he be-strod, And wel Armed he was, &amp; non lengere Abod,— As behoved A ?ong knyht Forto were, For A litel to-fore knyht was he mad þere,— For there dorste non Man that beste Chase, But he were Armed In that plase; For the beste was wondirful In that stede, For thre hornes hadde [he] In his hede, That So trenchaunt An scharpe were, Scharpere than swerd, knyf, Oþer spere,— For they wolden perschen bothe Irne &amp; steel Thow it were wrowht neuere so wel,— Wheche beste mi brother gan to chase Aforn Alle the men þat weren In that plase, So that In tweyne plases he it smot With A scharpe swerd that wel bot; And fowre hors he Slowgh vndir hym, The beste, it was so spetous &amp; grym. And whanne this beste Chased was So sore, To the Forest he wente Alle hem before, As it was Sekerely thus Me told,— For I was not there it to behold,— And my brothir Aftir him prekede faste, To the Forest he Entrede atte laste: And sethen that to theke Forest he wente, And Folewede the beste there presente, Sethen was there Neuere Man ne womman That Of him Ony tydinges tellen kan, Ne Neuere Sethen In-to this day We ne herden neuere Of him tydinges In fay. Thanne seide my Modir Anon to Me, “Behold, dowhter, here now and se How that þ? Ermyt, this holy Man, That schal befallen, tellen he Can.” So that I held him with Crist prevë, For that he Seide I scholde neuere se My brothir, as it fil be Cas, So fair as him as in the Chapel was; And therfore ful soth seide he, For aftir that day I mihte him neuere se. And we so with Cristes passioun enspired were, That Al his deth forgoten we there, For the grete Ioye, And Oure Creawnce That we hadde Resceyved to his plesaunce; Whiche Creaunce my Modir kepte ful wel, And Neuere aspied was non del Into the day and tyme Of hire deth, That sche scholde dyen, &amp; ?even upe the breth. Thanne Comaunded sche there Ryht Anon That Alle the peple Owt Of þ? chambre schold gon, Sauf Onliche Alone sche and I; This was hire Comandement trewly. And whanne they weren al Owte I-gon, Sche bad me Schette the dore Anon; And whanne to hire that I was Comen Agein, Thanne seide sche to me In Certein, ‘That owt Of this world that Nyht scholde sche go,’ Thus sche me tolde with-Owten Mo, “Now, faire dowhter, go ?e now Into tho wones There As lyn Alle myn precious stones, And Also A whit Booyst and A Ryng, And that loke ?e bringen me Ouer alle thyn? Whanne that this to hire I hadde I-browht, Thanne vpe sche hire dressid As sche Mowht, And On hire knees sche dressid hire down To-forn hire bed In Orisown, And there gan sche to wepen ful sore, In Sighenges, and bunching On brest wel more. And whanne In this Contenaunce longe hadde sche be, Aftir the boist Anon sche Axede Of Me; Thanne Axede sche water to hire hond, Hem to waschen, As I Cowde vndirstonde. And whanne hire hondis I-waschen were, The boist Anon sche Opened there; Owt of that boist there Isswed Anon Owre holy Saviour bothe In flesch and bon, In forme Of bred there In hire Syht,— For so was the wil Of god Almyht,— And with Manie teres and sore sighenge There Resceived sche that holy thinge. And whanne that thus hadde sche doon, Thanne seide sche to Me Anon, “Now that I have Resceived my saviour, I am sekir From Alle deseises &amp; dolour— From the devel and Alle My Fon,— And I am Seker to hevene to gon, For I have Resceived of Alle Siknesse þ? boote, And helthe of alle Angwicsch, boþ? Crop &amp; Roote. Lo! dowhter, this boist kepen thow schal In A ful prevë plase with-al, And that It Come In non Mannes hond But In thin, I do the to vndirstond. For this that I have Resceyved here, Is Oure Saviour here &amp; elles-where; For On God In thre persones it is, And thre persones In On God I-wis; And loke ?e that this ?e kepen riht wel, And loke þat ?e wraththen þat God neuere A del; Loke that ?e taken this holy In Remembraunse, And thinketh Algate vppon this Chaunse; Thenke ?e how he Cam Into this word, And In Mannes kende here dweld be his owne Acord, And alle thing suffrede as dyde Man, Sauf Only Of synne neuere knewe he þan, Where-offen that he was Evere klene, &amp; neuere þerwith spottid, with-Owten wene. Loke that ?e have Euere this In Mynde, How good that lord was, &amp; how kynde, That for vs he suffrede ded, Mannes sowle to beyen from þ? qwed; And loke that Al this In Memorie ?e haue In ?owre herte, And ?e wil be save, And that Every day In ?owre Compeni he be. Now, goode swete dowhter, so thinketh On me! For, sethen that I Crestened was, Everiday I him worschepid In this plas, &amp; Euery day in my Compenie mi saviour I hadde, Therwhilles was I of non man Adradde; But, swete dowhter, this wot I wel, That here-Offen knew ?e nevere A del; For I it kepte In previte,— The Cawse why I schal telle þ?,— For ?if thow haddest deid In this world er I, Thow schost it han Resceyved trewly; But sethen I deien schal to-Forn the, I have it Resceyved, As thow myht se. And therfore, Anon As I am ded, To the holy man þou go, Into that sted Where we resceyved Oure holy Creaunce, And telleth him Of Al this chavnce, And preieth that holy blessid Man, My sowle In Comendacion to haven than, That Only Goddis Seriawnt Is, For me to preyen to the kyng [of] blis. And, swete dowhter, thow to him go, And for Ony thing that thow this do, Loke that ?e taken Of him ?oure saviour That ?ow schal saven In Everi stour, So that Owt Of this world neuere ?e passe But ?e him han to-forn ?owre fase, To Resceiuen ?oure euere-lasting savement; For I wot wel þat he wele, with good Entent, ?ow it taken In this degre, And ?e it him Axen for Charite. “And whanne that to ?ow he hath it take, Loke ?e that An Onest place þerfore ?e make, ?owre Saviour to kepen Inne deyntele, In A worschepful place &amp; A preve, So that from Alle leveng Creature ?e mown it kepen bothe sauf &amp; sure; And this white boist take with the,— For he him self ?af it to Me,— And Into this boist thanne putteth Anon Swich thing as he wele there-Inne don. And whanne ?e haven it In ?owre keping, Loketh that Everi day, Ouer Alle thing, That to this holy Boyst þat ?e go, And ?oure devocions doth therto With weping &amp; with sore syghenge, With bonching On brest, and Repentinge Of alle the sinnes that ?e hauen I-do, With high Contricioun, dowhter, Euere-Mo; And he wolde sende ?ow swich grace &amp; powere, Neuere Oþer God to worschepen here, But Only him that Is ?owre saviour, Wheche schal ?ow kepen In Every stour.” Lo, Sire, thus My Modir tawhte tho Me How I scholde me governe in eche degre, Lik as this storie doth me now telle, And as ?e me heren to ?ow now spelle: Swich thing as to my sowle profitable scholde be, Alle sweche Manere thinges my Moder told me; And alle thing þat scholde don me Noysaunce, Hem scholde I flen for Ony Chaw?ce. And whanne these wordis weren spoken Echon, Sche bad me Opene the chambre dore Anon; Thanne Comen In the gentil wommen Alle, As to A dwchesse gan to befalle; And thanne Rowned sche In Myn Ere, And Axed me, “whom I sawgh there, Abowtes hire bed Ony Man stondynge;” Where-Offen I Merveylled Ouer alle thinge. Thanne saw I there the same Man That to-forn tyme In the Chapel saw I than; And my Modir he held be the hond, And to-forn hire bed there gan he stond. And whanne the same I sawh there That the Ermyt In þ? Chapel schewed me Ere, Neuere so sore abasched I was As I was tho In that same plas. And thanne my Modir Axed me tho, “What that I sawh to-Forn me go?” Thanne I hire tolde it was Owre Saviour; And sche him dide ful gret honour: More-Ouer sche seide, “blessid mot he be That Into this Erthe wil discende to me; Now wot I wel that I schal go With him to blisse for Euere Mo. Now, goode swete dowghter, Er that I go, Kysseth me er that we now departen Atwo, For to god I schal Comaunden ?ow here; And therfore, dowhter, loke þat In Alle Manere That ?e don lik As I have ?ow tawht, And pleynly that ?e for?eten it nowht; For this lord with him wile leden Me Into A plase þat is ful Of prosperite, And þerto ful of Ioye and delicasie.” Thus told me my Modir Sekerlye; And with this word, Sire, Certeinly Departid the Sperit Owt Of hire body. &amp; anon I fulfilled hire Comaundement, And to that holy man I wente with good entent; There he me tho took My saviour Anon Riht, My God, my Lord, &amp; þerto man most Of Miht. And whanne he to me hadde longe I-spoke, And wel of this world to me his herte I-broke, Thanne schewed he me þ? knoweng of þ? trenite, And how þat In this world I schold Governe Me, &amp; Comaunded me to Fadir &amp; Sone &amp; holigost, Whiche that Is lord Of Mihtës Most, And preide me that I scholde Retournen tho Into the plase A?en that I Cam fro; For non lengere ne speken to Me he Myhte, So feble he was tho as to My Syhte. And whanne Owt Of his Ermytage I was gon, A wondirful swete Noise thanne herde I Anon, And my white boyst I held In Myn hond: To heren this Noise ful stille gan I stond; And Me thowghte tho As In My Syht In that song, thre On that Chapel gonnen A-liht. And whanne from that Chapel that I was gon The spase of half A myle, thanne Mette I Anon A man that was Clothed In a Robe Of blak, That was bothe Megre and pale with-Owten lak; Ful whit and long was his berd and her— Of the man that I tho Mette thanne ther,— &amp; swich Abit me thowhte he hadde As the man In Chapel was In Cladde,— So sone was torned his Clothing That me Merveilled In Alle thing;— And so faste and Sore tho gan he to gon That he was Al On Swot þere Anon. And Anon As he loked On Me He wepte ful sore with gret pite, And thus he seide Anon to Me thore, “A! Cristene womman, thow hastest Sore; For þou were neuere so sone past from þat good Man, That his Sperit Owt Of his body wente than.” And whanne that Cristene he gan me to Calle, Anon Of my palfrey I gan down falle, And Mekliche I axede him Anon, ‘Whens he Cam, and whedir he scholde gon.’ Thanne he me Answerid there Anon Ryht: Quod he, “I Am the Seriawnt Of god Almyht; For ?ow ful sore I desire now to se, For bothe to-gederis A?en scholen we— As be the Schewyng Of the holy gost— Bothe A?en to-gederis gon we Most; For Owt of this world his sowle is past; Therfore thedyr Go we In hast.” And I him Answerid, “Sire, For Certein From him Ryht now Cam I ful pleyn, And On lyve Sire lefte I him there, But þat with siknesse he was Charged sore.” “How may this ben, faire dowhter,” seide he, “Whanne thow herdest þat Melodie and Aungeles thre, How In that Chapel they gonnen to A-lihte, And boren his Sowle to-forn God AlMihte:” And whanne this he tolde to Me, Thanne wepte I ful gret plente, And Cleped I My men to Me Anon, Wheche þat with me þ?dir gonne gon,— For In hem bothe I trosted ful wel, For Of myn Norture weren they Eueridel, And therto On Of hem My Cosin was, And A Clene Maiden, and ful of Gras,— That so Alle thre we Retorned Agein A?en to thermitage tho In Certein. And whanne that thedir we Comen Agein, The good man was to god past In Certein: And whanne this goode Man saw him þere lye, Anon he wepte tho ful tendirlie, And vppon that dede body fil a-down, And there lay he ful longe In swown. Thus whanne there longe hadde he leyn, Vp he Ros thanne In Certein, And behinde the Awter gan he gon, And thens with him browhte he Anon Sweche maner Of Instrumens, As thowht me, That A pyt with, Mad scholde be. Thanne tofore the Awter gan he stonde; A pit þere forto Maken thanne gan he fonde, That the ded body there-Inne Moot Reste: Thus this pyt Made he with the beste. Whanne this pit thus Ended was, He lift vp his hand Anon In that plas, And with the signe of þ? Cros þ? body blessed he, Er Into the pit It pvt schold be, And þat body took be the hed anon, Into that pit for to have don, And Me the Feet he bad taken tho, Into the pyt forto have do; “A! Sire!” quod I, and to him Seide, “It were not worthi On him hond þat I leide, For I am Synful womman, And On this Craft non thing I ne kan, Nethir to towchen So holy A body; Trewly, Sire, I nam not worthy.” “A! leve soster, whi sey ?e so here? A more holy thing with ?ow ?e bere Thanne Evere was this holy body; Therfore taketh the feet ful softly.” Thanne wiste I wel that he was an holy man, That So prevy thinges Cowde tellen than. Thanne took I the body be the Feet, And he be the hed, and down it leet Into that pyt there thanne Anon,— That holy body, bothe flesch and bon;— And thanne with Erthe he keuered it sone, And seid there Ouer what was to done. Thanne of Iesu Crist spak he to Me In Mani Maners &amp; In dyvers degre, And Aposed me Of my saviour. And Of my two seriawntes In þat stour, Thanne seide [he] to vs ful wondirfully, [“How dore] ?e ben so bold, Other So hardy, Swiche tweyne Seriawntes with ?ow to bringe, That with-Inne this holy plase Scholden haven non Entringe? For ?e Scholden not Entren here with-Inne, That liven In wrechednesse and In synne, And worschepen the devel bothe day &amp; Nyht, And him ?e Serven, that fowlë wyht.” There sweche wordis to vs Spak he Anon, That to his Feet we fillen Echon. Thanne preyde iche him with riht good wille, The Ryht Creaunce On hem to fulfille, And Cristendom that they myhten take In worschepe Of that Goode lordis sake, For non lengere that they myhten dwelle In Servise Of the devel Of helle. And whanne that he hem herde þere makes so, Riht Anon water than fette he tho, And Anon hem Cristeneden with-Owten bost In the Name Of the fadir &amp; sone &amp; holi gost; And he hem preide ful tentifly That Creaunce to kepe ful worthily, And that ymages so fals Evere to dispise, That So fals ben In Al Manere wise. And he me preide hem forto kenne, That they myhten becomen good Cristene Menne; And there to God he Comanded vs, And we him to swete Iesus, For thens owt of þat plase wolde he Neuere go, But there wolde dwellen for Evere Mo. And God for him wrowhte In that plase Mani Faire Miracles In litel spase; But I ne Cowde weten ?it what was his Name, Of him that was so good Of fame; And ?it God graunted me that faire grase, That I At his Owne beryeng wase In the same Maner As I at the tothir was Er, Riht so [I] beried him bothe Faire &amp; Cler; And from that day ?it hider-to I have belevid In God ?it Euere Mo.” And Iosephes Abod Alle hire Answere Evene to the Ende that sche seide þere, And hire Answerid ful sone tho, “Sey me, dame, how myhtest þou don so, A Cristene woman þat thow schost be, And dost not þere-aftir In non degre, And that thow him worschepest nowht, That so dere In this world the bowht?” “Sertes, sire,” thanne Answerid sche, “My lord Is so spetows and so Angre, That Everi day I moste Awaiten Myn Owr Whanne I May worschepen my saviowr; For, And Ony thing he Mihte Aspien with me That him scholde misplese In Ony degre, Anon he wolde me Confownde, And distroyen me Into the harde grownde; But now I hope Oure lord wil to him se, In the Ryht beleve that he mot be; And I the preie, that Art Goddis Seriawnt, Him from bodily deth that he wolde grawnt, And him hom In worschepe forto bringe, And [in] his Creawne to Maken his Endenge; &amp; ?if this Ones I Mihte knowe, There nis non Creature, neþer hy ne lowe, In this world schold me disseise, So mochel myn herte it scholde plese; But Evere, Iosephes, I drede me sore Of þ? wordis that ?e han seide before, That thre dayes &amp; thre Nyht His Enemy Of him scholde han Myht.” “That is ful soth,” quod Iosephes thanne, “For there nys non Erthly Manne That his word ne may with-seye, Ne his Comandement, In non weye.” “Sire! ?it ?e Mown don this for me, To preien to that God In Maieste, That he wolde schewen ?ow with-Owten faille How my lord hath sped In his bataille.” So longe that lady preide Iosephes tho, That Everi point he told hire to; And how he hadde I-sped from day to day, There Al the sothe he gan here Say. CHAPTER XVI. Thus Iosephes and his Compenie, In Sarras weren they Sekerlye, Worthily I-served Of that Qweene That Sarracinte was Clepid be-dene. And As thus In talkinge they were, To Sarracinte goode tydinges told he þere, ‘That to Orcauz hire lord was Come, And with him A ful gret throme;’ And tolde hire of the white knyht, How graciously he bar him In fyht; But No man Cowde tellen what he was, Of Alle hem that weren In that plas; And ?it the king wolde han wist ful fayn What he hadde ben In Certain, And Merveilled Sore Alle that Nyht, &amp; lay and thowhte Of that white knyht; And so dide Also Sire Seraphe, For he ne wiste where becomen was he, And seiden ‘that Glad scholden thei neuere be, Til of him they knewen som Certeinte.’ And thus Al that Niht Spoken they two Of the white knyht, and Of no Mo, Wheche he lovede Ouer Alle thing, And be him gat he Conqwering; And thus leften they not Of talkyng Til bothe weren Fallen in sleping, For Wery of fyhteng Alle they Were, And Al here Compeni þat with hem was there. Erly on the Morwe, whanne þe kyng Aros, Streyht Into Orcauz thanne he Gos For to speken With tholome the kyng, And to knowen &amp; sen of his governyng. And whanne Tholome Eualach Say Com, To his Feet he Fil Anon þere A-down, For ful gret drede hadde Tholome That kyng Eualach Wolde don him sle. Thanne king Eualach took him be the honde, And made him vp-Riht forto stonde, Be Encheson that A kyng he was, And Most Of worschepe In that plas. Thanne Anon kyng Tholome Clepid forth [his] knihtes &amp; his Meyne, And bad hem down fallen to here lord, And him Worschepen with on Acord. Whanne they hadden thus Alle I-do, Kyng Eualach from hem gan to go, And toward Sarras gan forto Ryde, He &amp; his Meyne be his Side, And with hym Sire Seraphe he ladde, That Manye A gret wounde there hadde; And thanne seide Sire Seraphë, ‘That hom Into his Owne Contre wolde he, Where that he Scholde more Esed ben Thanne In Sarras, As he tho Cowde sen.’ Thanne seide king Eualach to him tho, “Sire, with me to Sarras Scholen ?e go, And there grete Merveilles scholen ?e se, Of the moste wondirful Man that may be, That tolde me how that it schold be-falle Of my bataille, begynneng and Alle.” And thanne Answerid Sire Seraphe, ‘That gladliche theke Man wold he se.’ So that bothe Sire Seraphe &amp; þe kyng, To Sarras Comen with Owten lettyng; And Alle the tothere Meyne, Eche tornede to his Contre, As the king hem ?af license Forto gon from his precense. And whanne the king to Sarras was Gone, With gret Ioy? þe Qweene him Mette Anone, And Also hire dere brother Sire Seraphe, Of hym gret Ioye Made tho sche, And so dide Al that Cite tho, Gret Ioye Made Of hem two; For they Supposed In Certein, To that Cite Neuere to have Comen Ageyn. And Anon As the kyng On-horsed was, After the Cristenmen he Axede In þat plas; And the qwene, that wolde not vndirstonde; But ?it Anon the kyng Sente his sonde To Seken thanne Iosephe &amp; his Meyne, “For, dame, it Is Al trewe that he tolde me.” And whanne the qweene him herde so sayn, Thanne In herte was sche bothe Ioyful &amp; fayn, And sente to seken Iosephe anon Also faste As they myhten gon. And Anon As Evere the king saw Iosepe, Ryht Anon to him he gan forto lepe, And seide ‘that he was the beste welcomed Man Thanne Evere was Oni prophete,’ he seide than. And be him he made him to sittin A-down; And thanne to Seraphe seide he this Resown,— That Sik vppon A Cowche he lay, As was hurt vppon the Formere day,— “I sey to ?ow now, brother Sire Seraphe, That be this Man I have Conqwest &amp; my degre, Whiche that I wele that ?e knowe, And Al my peple vppon A rowe.” “Nay, sire,” quod Iosephe thanne, “It Miht neuere Comen be Erthly Manne, But be him In whom thow hast Creaunce; He hath the sent Al this good Chaunce.” Thanne Axede Sire Seraphe Anon thanne, “What Manere of powere hath that Manne That he is of so gret powste; I preie the, Belamy, telle thow me.” Thanne Answerid tho Iosephe Ageyn: “I Schal þ? Sein, Seraphe, In Certeyn; And what he sente the to seyne by me, I schal the now tellen, Sire Seraphë. This lord that kyng Of Cristene Is, Be his Mowth he seide to Me I-wis, That he was the Same Man That from Sevene knyhtes deliuered þ? than Whanne atte the prikke of deth þou were I-browht: Seraphe, thorwh thy Myht wos it Nowht. And ?if thow Supposist that Al thi Chevalrye Come of thy self,—Nay, Certeinlye. And ?if thow beleve now so, Al it is Folye þat thow dost do. But knowe thow wel, Sire, for Certeine, That whanne Eualach the saw In sorwe and peine, And there he Made his preiere Anon To þat lord of whom he bar signe vppon, “That, as his dere broþer, the In bataille scholde defende From peril of deth, &amp; to þ? victorie to sende.” And whanne Iosephes thus tho hadde I-seid, Thanne Seraphe, that vppon A Cowche was leid, Of his wordis ful sore Abasched he was, Of wheche no man knew tho in that plas. And Seide thanne Anon king Eualach tho, “Certes, dere brother, It was Ryht So.” Thanne Axede Iosephes the Signe Anon Of þ? Cros þat he hadde In his scheld doon; And whanne this scheld was vndon, The signe of the Crois they behelden Anon; And there anon it semed there In Al here siht A wondirful Red Cros, &amp; Merveillously dyht; And vppon that Crois hem thowhte they sie A man In manere on þat cros was Crucifie. In the Mene whille þat this Sihte was, happed A man to comen Into that plas; And Iosephes him Clepide there Anon, For his Arm Ny from his body was gon; “Certes,” quod Iosephe, “this lord is of so gret powere, That thin sore putte to him here, As heil &amp; sownd thanne schalt thow be As euer is Oni Man In Cristiente.” And this Man dide Anon As he him bad, And Riht Anon there his hele he had. Thanne alle the hurte men þat weren present Seiden it was don be Enchauntement; And his Arm be-Cam As hol Anon As was fisch that bar A bon. ?it a grettere Merveille was in that plas, Of the Cros that In the Scheld tho was: It vansched Awey there tho sodeinly That neuere man ne wiste whedir ne whi, So that it was neuere More Sein In that Scheld Aftir Certein. Of this thing Alle Sore abasched they were That in theke plase þat tyme weren there. And whanne Seraphe this gan beholde, Non lengere thanne Abiden he wolde, But Anon Cristened he wolde be, &amp; On him to beleve, In Eche degre, That hath so moche strengthe &amp; power, Sike Men Forto keveren there. And he him there dressed vppe al so skeet, And fyl adown Anon to Iosephes Feet; There Axede he Ioseph, for charite, Anon A Cristene man that he Mihte be. “In the name of þ? Fadir, sone, &amp; holigost, Whiche that Is lord of Mihtës Most, I the cristene,” quod Ioseph thanne, “And loke þat thou be true cristenne Manne.” In his Cristendom, his Name chonched he, And Clepid him ‘Nasciens,’ that men myhte se. And Anon As he tho Cristened was, Swich A Clerte On him fil In þat plas, Seenge to hem that stood Abowte, Of diuers meine a ful gret Rowte, And hem besemede ful verrayly That alle his Clothes weren taken Awey; Hem thowhte they sien A brennenge brond of fer Into his Mowth how it Entrede ther. Thanne herden they there A wondir vois anon, That thus to hem seide þere Everichon: “The last of þ? ferst hath taken Away Alle filthhedis this ilke day. Be his Owne stedfaste Creavnce Him is be-happed this ilke Chaunce.” And whanne this vois tho was past, Thanne vppe him Stirte Seraphe In hast; And Felt him Self As heyl &amp; qwerte, And as hol A man In body &amp; herte. And Anon fulfillid there he was With the holi gost tho In that plas; And thanne be-spak sire Nasciens: “The holi gost is in my presens, That Me Certefyeth Of Myn Creavnce, &amp; how that I schal leven with-owten variaunce; That to Owre mete ne gon not we With hondes vnwaschen In non degre; And him there worschepen scholen we thanne, That Most Worthy Lord that becam Manne.” And behold what God Schewed to Eualach tho For the grete Affiaunce he hadde him vnto, That Tholome theke same Owr Owt of this world was past with dolowr. And thus him Schewed the holy gost That Evere Is lord Of Myhtes Most. So longe thanne there Spak Sire Nasciens, Of goddis Myht and of his presens, That king Eualach Ran Cristened to be; And Also that Man In the same degre Whiche that his Arm was ny Offe go, To Cristendom faste Ran he tho. And Anon As that they Cristened were, Here Names In here Forehed were wreten þere; Eualach to ‘Mordraynes’ Torned was, And the hurt Man to ‘Clamacides;’ Thus bothe here Names I-torned they were Be strengthe and vertw Of baptism there, As banarers Of that hye kyng The wheche hem browhte to baptising. Thanne seide Sire Mordrains to his qwene, ‘That sche scholde Comen, Cristened to bene;’ Thanne Answerid [sche] to hire lord Anon, “That it Were Nethir Skele ne Reson: For on body, twyes baptised forto be, Sire, it were non Resoun, So thinketh Me.” Thanne Axede hire the kyng Anon How that this Cause Mihte thus gon. “Sire,” sche seide thanne, “Certeinlye xxvij wynter Agon it is fullye That I Crestened womman haue be, Sire kyng, forsothe As I telle the.” And the kyng Axede here how it was. Anon sche him tolde Al the Cas: Evene As sche to Iosephe tolde, Sche him Rehersid þere Manifolde, And seid the holy man that hire Cristened þere, Here Name Nolde chonge In non Manere, “But seid to Me In his talkyng, ‘Thy Name ‘ful of faith’ Is signefieng.’.” And whanne that they thus Cristened were, Alle the Remnaunt that weren there Comen Alle ful faste Rennenge Forto Resceyven there baptisenge; And Iosephes took A basyn with water Anon, And Amongs hem Faste he gan to gon; There Anon he Made hem Alle knelynge, And there ?af he to hem Baptisenge, And vppon here hedis water threw he Abowte, Vppon that Meyne In theke grete Rowte, Where As was v hundred thowsend &amp; Mo, In that same plase Cristened be tho In the Name of the fadir &amp; Sone &amp; holigost, Wheche that Is lord of Myhtës Most. Thanne On the Morwe Nasciens wolde gon Into Furthere Contres Anon, And Ioseph with him wolde he have, The Contre to saunctefie &amp; to save. But Ioseph him tho Answerid Anon, “That Owt of Sarras wold he not gon Til the ymages weren broken Echone, And the temples Sanctified er he þens wold gone, As Oure lord him Comaunded be his mowth presente;” &amp; so he dide, Er he thens wente. And whanne Alle this peple thus hadde he wonne, And Goddis ful Creaunce there begonne, Thanne Abowtes In Virown Al that Contre The peple to torne, thanne so labowred he. Whanne that Sarras to Cristendom was browht, Ful mochel Ioye was In his thowht. Thanne Alle tho gan he with him take That Owt of Ierusalem weren his Make, Except Only persones thanne thre— That he lefte with the Arche forto be, And that holy disch that was there-Inne, It savely to kepen from More Oþer Mynne;— Whiche On of hem ‘Enacore’ gonne they Calle, The tother ‘Manasses,’ As tho gan falle; The thridde was clepid ‘Lwcan,’ Thike same Tyme of Every man, That Ioseph took the Arch In kepinge To his purpos, As to A man of best levenge. And thus these thre leften there To kepen this holy Arch In this Manere; And Alle the tothere gonnen forth to gon, Cristes Name to sanctefien Anon, And the peple to ?even baptiseng; And this was alle here labowreng. But of hem At theke time was non there But that the holigost in hem spak Every where, And Alle Maner of langage thanne dide hem have; Where-thorwh the peple that they myhten save. And with-owten Iosephe and his sone Weren lxxij that to-gederis dide wone. Thanne Iosephe to Orcauz gan to gon, And there Into the temple he Entred Anon, And In ful gret thowht there was he, But Evere his herte was vppon the Trenite. And his letherne Gyrdel tho took he anon, And to An ymage there Gan he to gon, That stood In the temple vppon the chief Awter, And him Anon Coniowred there. And the devel there Anon forth Ryht Owt of the ymage isswed In Al here siht. And whanne that Owt of the ymage he was gon, Ioseph thanne took his Girdel Anon, And Abowte his Nekke he Made it fast, And it drowgh to-Fore the king In hast; So In þat Manere he drow it thorwgh the Cite That Al the peple there him Mihte thanne se. Thanne Axede him Nasciens Anon Riht there, “Whi that so sore Iustefyed he were?” Thanne Iosephe to him Sone Agein: “In time Comeng thow schalt weten Certein.” Thanne Axed Iosephe of þ? devel A-forn hem Alle þere, ‘Why he hadde so ferd with kyng Tholomere,’ “And whi thow Madist him so to fallen A-down Atte the wyndowe of þ? towr to his Confucioun?” Thanne spak the devel to Ioseph tho Certeinle: “Goddes Seriawnt, A while that þou wost lesen Me, And I schal to the tellen Anon Ryht Of kyng Tholomer, þat þou clepist A knyht.” Thanne Iosephe his Girdil tho gan to vndon From the schrewes Nekke there Anon, And so wente he forth there Al Abowte. And Ioseph him Comanded Among Al that Rowte ‘That Openly the sothe to tellen there, How it So happed Of kyng Tholomere.’ Thanne Answerid that schrewe sone him Ageyn, And seide, “Ioseph, I knowe it wel for Certeyn What Merveilles that God hath for the wrowht; For In Sarras there God wrowhte fore the, The Man that was Mayned, þere hol forto be; Thorwh Signe of the Crois that he towched there, Anon was he Mad bothe hol &amp; Fere; Also there Cristenedest thow kyng Eualach, That Alle Oure lawe there gan he Forsak; And so I supposed thow wost han don here, To Cristendom han browht kyng Tholomere. And for I suppesid that thow wost don so, In liknesse of Man I gan to hym go, And told him there a newe tyding, ‘That on the Morwe, Sire Eualach the kyng Wolde him don bothe hangen &amp; drawe, And him to bringe Owt of his lif dawe.’ Thanne whanne thus I hadde hym told, Anon his herte gan to wexen ful cold, And he me preide him forto helpe. There thus Of My Self I gan to ?elpe, For I tolde him, ‘Certeinle I Cowde him helpe in Al degre; And Owt of þat Castel Forto gon, I him Wolde helpe Riht Anon.’ Thanne torned I Me In semblaunce of a Grifown, Owt of that towr him to helpen A-down; And vppon my bak I Made him Sitten there, Til that he Owt of that Cite were; And whanne On My bak I-set was he, I let him falle, &amp; to-breste on pecis thre.” Thanne Ioseph A?en took þat schrewe Anon Riht, And bond him A?en In Alle Mennes Siht, And him so ladde thorwgh Al the Cite That al the peple him Mihte there Se, And seide, “?e Caytives, now, Everichon, Here Is ?oure god that ?e beleven vppon.” Thanne Axede him Ioseph In that plas, In what Manere that he Clepid was. Thanne the schrewe Answerid him Ageyn, “Aselabas, My name is Clepid In Certein; And, Ioseph, I telle the what is Myn Offis: Men thorwgh false tales to bringen In to vis; And thorwh my fals tydynge Thus bringe I hem to schort Endenge.” And whanne the peple herden Al this Ado, On him there wondrede Mani-on tho; To Cristeneng Alle ronnen they Riht faste, As longe as that It Myhte laste; And Iosephe was Euere Redy Anon, And there hem Baptised Everichon. Thanne Iosephe Coniowred the devel Anon, And Owt Of his bondes let him gon, That he Scholde Neuere Noyen Man ne womman That the signe Of the holy Cros hadde vppon. Thanne Anon the kyng let the banes Crye Thorwhe Al his lond ful Certeinlye, That Al his lond Cristendom Scholde take, Only For Iesus Cristes Sake; And alle tho that wolde not Cristened ben, Anon Owt his lond that [they] Scholde fleen, And neuere thedir Inne to Retornen Agein; This was this Comandement Certein. And whanne this cry was thus don, To Cristeneng wente there Mani On; But Mochel peple ?it tho there were That Owt of theke Cite fledden there; For thé ne wolden not Chongen here lay, Mochel of that peple thens wente that day. And whanne Ioseph beheld al this, Ful mochel mone he Made I-wis. Thanne spak the devel to Ioseph tho, “Behold what Venyaunce I wil now do, For tho that Cristened wold not han had, Owt At the ?ates the devel hem lad, Of whom deyden sodeinly Manion [As Owt of þe ?ates they wolde han gon;] And somme the devel hurte wondir sore, And Owt of here wittes ?it Mani More. Alle the Remnaunt that Asckapen Mihte, Ronnen to Ioseph there Anon Ryhte, There that the Miscreawntes Cristened be. And whanne this Merveille Iosephe sawh he, Thedirward faste wente he Anon— Also Faste he hyede As he myht gon.— And aboven the dede bodyes saw he þere Sitte The devel that Owt of þ? Cite Made hem flytte. “A! thow Cursid gost,” quod Ioseph tho, “Whi hast thow this veniaunce thus do? And to this, ho that Comanded the, Telle me, thow devel, er thow hens fle.” Thanne the devel Answerid him Agein, “Be Cristes Comaundement In Certein.” “Tho[u] lyest Falsly,” quod Ioseph tho, “His Comaundement was it Nevere so.” And Ioseph to him ward faste gan gon, Him forto han taken &amp; bownden Anon; In his Girdel, as he to-foren was, Forto han bownden him In that plas. And as Ioseph loked him tho Abowte, In his herte he hadde gret dowte; An Aungel to-Form him Sawh he there With a merveillews contenaunce In þis manere, For his vesage As brenneng Fyr it was To him there semeng, neþer more ne las. Ful sore abascht was he þer-offen tho, That he ne wiste what he myhte do, And wondred what it schold signefie, Thaungel that loked so vegerowslye. And in this Mene whille of thinkenge, Thaungel with a spere he dide him stinge; In tho to the hipe, to the harde bon, This Angel him stang there Anon, And there lefte he the spere and þ? hed Stille In his hype In that Sted: “Lo, Iosephe, this is to Signefie For hem thou leftest Oncristened Sekerlye; Therfore this thy mark Schal be, &amp; it Contenuwe schal with the.” Thanne thaungel thens gan to gon, And Ioseph drowgh ow[t] þ? spere schaft anon; But the hed In his hype lefte þere stille, For that was only goddis wille; But it Greved him but litel thing, For it was only Goddis warneng; But the blood Cowde he staunchen In non wise, But every day newe it gan forto Reprise, As longe as with-Inne was the hed, Thus it bledde In Every sted. But thaungel bad him non Merveille have: “That God wold han saved, wile he save,” As in tyme Comeng ?e scholen here In this same storie, and ?e welen lere. Thanne Ioseph walked forth Anon, And his Menie with him Everichon; And of his wounde hadde he non gret dolowr, But he was in gret drede of Oure saviour. Thanne here-Offen Merveilled gretly the kyng, What that this be In to Signefieng. Thanne seide Iosephe to him Anon there, “Of this, Merveille ?e not In non Manere; Sire, it is, I telle the now Ryht, The peple to bringe Owt of the develes Miht.” Thanne whanne þ? peple him so herde speken þere, Ful Ioyful they weren that Cristened were; And alle that vncristened weren to, To Cristendom faste gonne they go. Thus Ioseph wrowhte at Orcau[z] Cite; Sekerlych there baptised he gret Meyne; And his felawes there weren with hem, That they browhten owt of Ierusalem. So that Crist there so faire for him wrowhte, That alle the peple of Orcaus to Cristendom he browhte, And with-Inne thre dayes Everichon. Thus Goddis wille fulfild he Anon, So that lefte there nethir gret ne smal That to goddis lawe [ne] weren torned al. And what be the holy wordis that he þere spak, And be the holi gost with-Owten lak, Mochel peple of the Contre tornede he, Goode Men &amp; Cristened Forto be: And alle the ymages that In the temples were, He dide brenne &amp; to-brast Every where: Al thus wrowhte Ioseph In that Contre, In the temples and to the peiple, where-so went he; And Into the Contre of Nascien, He made hem alle tho Cristene Men. And thanne A?en to sarras Ioseph gan to go, And Nasciens with him tho Cam Also; For Ioiful In herte was he thanne, For he Converted there Manie A manne, And fulfilled goddis Comandement, The wheche was holy his Entent. Thanne Ioseph of his feleschepe þere ches ful sone, And bisschopee hem Ordred there Anone, And sente hem Abowte Into Eche Contre, Goddis lawe forto prechen ful openle. Somme of hem dwelde In Nasciens lond, And somme In Mordrayns, As I vndirstond, Whiche was a lord of gret Seignourie, And Mochel peple hadde In his baillye; So that Ioseph ches Owt thre &amp; thrytty, And Sixtene with him left pleynly. The wheche xxxiij, bischopes gan he to Make In forme lik As god him Ordre Gan take; And Also the xvj that with him were, Bisschopes he Made anon Riht there; And Al Abowtes the Contre they wente, Only to fulfillen goddis Entente. And whanne Alle the Contre was Cristened abowte, And in Euery Cite A bisschope with-Owten dowte, And deliuered hem from the develis chaunce, And hem fullich browhte Into Goddis Creawnce, Be supportacion Of these goode Men, Kyng Mordrayns And Of Sire Nascien, Thens wente thanne Iosephe Ryht Anon, And his Meyne with him gan to gon To seken where these holy Ermytes lyen, And Of here good lyvenge forto Aspien, Where-Offen they preiden Oure lord, of grace, Therto forto haven bothe lif and spase, And that here Names he Mihte knowe Er he thens paste Ony throwe. Thanne fonde he there A lytel lyveret Where-Inne that these names weren set; And the Meritez that god gan for hem do, In that litel leveret he fond Ryht tho. The Ferste liueret thus gan it sein: ‘Here lith Salustes In certein, Wheche that was Goddis trewe Seriawnt, Of whom the lif Of him Makeþ semblawnt, That xxxvi wynter hermyt hadde he be, And that neuere worldly viaunde sawh he That Euere was mad with mannis hond,’— Thus this liueret doth vs to vndirstond— ‘But Erbes &amp; Rotes that In Erthe were; Thus lyved he xxxvi ful ?ere.’ And furthermore I-wreten þere was: ‘Here lith Ermonies In this plas;’ And thus his lif gan for to telle, ‘That xxx wynter &amp; viij Monthes snelle Sethen that ferst Ermyt becam he’— As In this liueret here mown ?e se— ‘That Neuere Othir clothing he hadde But swich as ferst to his Ermitage he ladde, Nethir In hosinge, nethir I schon, Ne non Othir thing On him to doon. Othir viaunde hadde he non verament, But Everiday swich As God him Sente;’— And of Tasse he was born; The toþer In bedlem, þat I Rehersed beforn. And whanne Iosephe gan this to vndirstonde, Vpe hem took he with his honde, And bar hem Into the Cite of Sarras, Where-offen Many a man Glad þere was. Thanne Nascien preide Ioseph tho, That with him to Orbery wolde he Go, And that On Of hem that he myhte have,— Holy hermoine thermit he gan to Crave,— Where that worthily his Body beried he, And a Ryal Chirche Mad there be; And In Sarras Cite ful Certeinly He let Reren a Chirche ful solempnely, And In eche of these Chirches two Twelfe prestes he dide there do, For the bisschope Of nethir plase there Mihte not Suffisen, so moche peple were. The Ermyt At Sarras, the Eldest they gonne Calle, And the ?ongest at Orbery, thus seiden thei Alle. Thus thanne Joseph worscheped there Bothe Citez with holy bodyes in fere, Where as they grete Myracles do Everi day dureng ?it hidirto. Thus the Contre Of Sarras &amp; Nascien Weren Clene becomen Cristene men. CHAPTER XVII. Thanne seide the kyng and Nascien tho, ‘That with Ioseph thanne wolde they go, To seen where that they made here preiere: Thus seiden the king &amp; Nascien there. Anon thanne Ioseph with-Owten lettenge To the Arch hem browhte, &amp; made non tarienge, And schewede there to the kyng In the Arch there ful precious thing: And there the king beheld In that plas The vestements that Ioseph Sacred with was Bisschop of Cristes Owne hond; And Also the Chayere he Say there stond, Whiche Chaier he preisede wondirly faste, And there-offen he seide thanne atte last, ‘That It was of Alle the Ryalest Sittyng than That Evere Ordeyned was for Erthly man.’ Thanne Ioseph schewed hem the holy disch Anon, Where-Inne that Sank Ryal was I-don. And whanne that Nasciens loked ther vppon, Ful passeng gret Ioye hadde [he] Anon, And seide, ‘Of Alle the sihtes þat Euere ?it he say, Liked him neuere non so moche In-to þat day;’ Ne neuere so Ioyful was he of siht, As that tyme was Nascien, I the plyht. Now hadde he holy his Entent: That he desired to sen, was þere present. “Now wot I wel that fulfild it is in me, Sire, A thing that I now schal tellen the: For whanne I was A ?ong Sqwyer, An gret hert I chasede wilde wher. Whanne I hadde lost the Noyse of myn howndes, And Also Alle my men with-Inne fewe stowndes, Thanne In gret thowht there I stod; And þere was non man that with me bod, Ne Abowhtes me non Man Saw I tho That Ony word I myhte speken vnto. And as thus I In this thowht was, To me a vois Cam In that plas, ‘Seraphe! merveille thow not so, For ?it thi thowht ne may comen the to, Tyl thow mo Merveilles schalt se with-al, And Also thing that is Clepid seint Graal.’ And therfore now wot I ful well That this [is] Seint Graal Everidel; Now know I wel that my pensifnesse Is fulfilled with Alle Goodnesse.” ?it thowht More Sire Nasciens than, And that tyme wrowhte As non wis man, But there lefte he vp the plateyne Anon That vppon this glorious vessel was don; And whanne with-Inne he gan to looke, He him withdrowh, &amp; for drede he qwooke. And thanne the kyng Axede him Anon, “Sire Nascien, what han ?e at the Arch don?” “Sire,” quod he there Anon Ryht tho, “He is a fool that don wele as I have do, To knowen the Secrees of his Saviour, Him forto Greven In ony Owr.” “Why,” quod thanne kyng Mordreins tho, “Haven ?e now Iesu Crist I-Greved so?” “Be my feyth, Sire,” quod Sire Nasciens, “I knowe wel I have offendid ?it Goddis presens, For that I have sein so moche be Owtraye That non Erthly Man ne Owhte to have saye.” Thanne Axede the kyng, Ioseph Anon, How that this Cawse Mihte Gon; And thanne Answerid Nasciens Agein, “Come thens, Ioseph, now In Certein; Beholde it Not, I preie now to the, That semblawnce that was schewed to Me, Where-thorwgh that I have now lost my sight Be the Ordenaunce of God Almyht, Whiche that I schal neuere Recoveren A?en Til the spere-hed Owt of thin hype be clen, Where-with the Aungel At Orcauz Cite With that Spere there smot the.” Thanne Ioseph tho him heeld ful stille, Al holy to fulfillen tho Goddis wille. Thanne Anon Gan kyng Mordreyns There faste Enqweren Of Sire Nasciens, ‘What Manere of thing that he had Seye;’ Hym it to schewen he preide Openlye. Quod Nasciens, “I haue sein so moche thing That þere-Offen to tellen it is non Endyng, Ne non tonge kan It now discrie, I sey to the, Sire Kyng, Certeinlie. I have sein,” quod tho sire Nasciens, “Of Alle Manere of wykkednesse the defens; [Of alle Boldnesse] I have Seyn the begynneng, Of Alle wittes the Fowndyng, I have sein the begynneng of Religeown And Of Alle Bowntes, bothe Al &amp; som, And the poyntes of Alle Gentrye, And a Merveil Of alle Merveilles Certeinlye.” Aftir this word thanne Anon They weren Abaschet thanne Everichon. The kyng of him thanne Enqwered there ‘How his siht was lost, And In what Manere.’ And Sire Nasciens Answerid him Agein, “I wot Neuere, Sire, for Certein, But for that I lokede on þat swete thing That but fewe owhten to don lyvyng, The wheche a merveille of alle Merveilles is, Sire king, I the Seye with-owten Mys.” Thanne Enqwered [he] Of Nasciens Ageyn What that Merveille scholde ben pleyn: “Sire,” quod Nasciens, “ thow gest non other Of Me, Siker, Sire, An Also In Certeinte, For Erthly tonge Is there non On lyve That Cowde tho Merveilles wel discryve.” And whanne thus to-fore the Arch hadde þei ben, Ioseph In gret thowht was, as they myhten sen; And thus sone A vois there gan to Crye, That Al the peple it herde Sekerlye,— With in that Arch the vois it was, That thus there Sownede In that plas,— “My grete veniaunce &amp; my gret discipline, With my strengthe to ?ow it schal propine.” And thus sone as this vois was gon, An Aungel Owt Of the Arch þere isswed Anon, And Al In whit I-Clothed was he, In A ful fayr Robe Certeinle; And In his hond he heeld that lawnce þer Where-with that Iosep was smeten Er. That lawnce, In sihte of Kyng and qwene, The Awngel to Ioseph it bar bedene, And there put it Into the same plase There As to Fore tymes I-hurt he wase. And whanne the Awngel drow owt þ? lawnce Agein, The hed thanne folwede In Certein; And the Awngel took A boist with Oynement Anon, And to that wownde gan he gon, And it Anoynt ful Softely With that Oynement ful tendirly; And thanne the hed on the lawnce he putte A?en, Where-from Ran down blood ful Clen; Wheche blood the Awngel In the boist putte, And there-Inne ful worthily he it schytte, And with the same blood Anoynted Iosephs wounde And Sire Nasciens Eyen, In that stownde. Thus sone as Cleer his Eyen were As Evere Ony tyme weren they Ere. Thanne Axede Nasciens to Ioseph In hye ‘What that lawnce Mihte Signefye.’ Thanne Ioseph him Answerid Ageyn: “It signefieth, Nasciens, In Certein, Of the grete merveilles that scholen befalle Openly to ?owre Syhtës Alle; For sweche merveilles as ?e scholen sen, And sweche Merveilles as to ?ow schol schewed ben, To Cristes verray knyhtes discouered schal be; Whanne that tyme Cometh, this scholen ?e se; For Erthly knyhtes, hevenly scholen been, That with ?owre Eyen this scholen ?e seen; Of wheche schal Neuere Man tellen þ? Certeinte Tyl it be fallen In Eche degre. And ?if thow wilt here-Offen haven som knowyng, Tak kepe of this lawnce atte begynneng, And whanne this lawnce gynneth to blede Dropes Of Blood In Ony stede, Thanne Aftir Sone scholen ?e sen there Of the Merveilles that I Rehersed ?owe Ere; And Aftir that Merveille Is Agon, Blood on the lawnce Schole ?e neuere sen non; Thanne Scholen ?e sen of diuers Aventure Riht Merveillous, I the Ensure, Be the signeficacioun Of this lawnce, That Al the Contre schal ben In dowtawnce; And thanne scholen ?e haven knowleching Of Sank Ryal, &amp; Many An Othir thinge. For the Secretis of Seint Graal, That Somme men it Clepin ‘sanc Ryal,’ There may non dedlych Man there Se But I alone, As I telle the; For so Mochel Of Bownte it is, And there-Inne so mochel worthynes, That it is likyng wondirly wel, And to the world schal ben Every del, As thike that is ful Of Bownte, And of prowesses ful gret plente; For he moste ben ful of Charite, Of Religiown, &amp; also of Chastite, That wit the lawnce Smetyn schal be As thow me here Sye to-Fore the, And that schal there Neuere Man be non But the Kyng, I telle it the Alon; For he Schal be the laste Man That there-with schal be smeten than, Ryht In A wondir-ful Manere, As Afterward ?e scholen here; But a Merveillous lawnce it schal be Where-with he schal be smeten, as i telle the. “For these Merveilles schal no Man se But he be Ful of Alle Bownte; Wheche schal ben the laste man That Evere of this ligne schal be than. And lik as to Nasciens ferst publisched was, So schal he be the laste In Ony plas That the Merveilles of the Sank Rial schal se. Thus be þ? Crwcified kyng it is certefied Me: ‘Therefore bothe begynneng And Endeng Of My Merveilles they scholen haven knowleching; And on hem to, my veniaunce shal I Caste, That they two scholen knowen Me Atte laste, And Of My strok Me witnesse to bere, That I to the herte wasse stonge with A spere, Thorw wheche strok &amp; oþere, þ? fals Iewes certeinli On the Crois Me Slowen, hangeng On hy.’ &amp; knowe thow wel, Ioseph, with-owten dowtaunce, That as longe as thow hast born this lawnce, So long scholen the Merveillez duren to thende Into that londe where I schal the sende.” Thanne the Aungel torned A?en Anon; But Abasched weren they Everichon, For they ne hadden not non Cler knowlichenge, Sauf Only of Nasciens Certifienge. Thanne Ioseph Rekened tho riht Anon How longe seth þ? lawnce was In him don, So that it was xii dayes fully That the lawnce hadde he born Certeinly. Thanne Anon wente kyng Mordreyns, And to his paleys ladde alle Cristiens, Sauf Only thre that leften Of that hep, The wheche Abyde there with Joseph. Thanne clepid the kyng, Joseph anon, Or Ony Fote Furthere wolde he gon, ‘That of theke A-visiowns he wolde him Schewe, That In his chambre he saw Al on Rewe,’ “The Nyht to-Fore I wente to Bataille, What thing it was that Me Gan so to saille, Neuertheles ?it wot I of som what how it ferde, But I wolde that Nascien of ?owre mowth it herde.” Thanne of these Merveilles Ioseph gan telle; Aforn Mordreyns and Nasciens he gan to spelle: “Sire king! ferst In thi Chombre there þou Sye Thre Trees that weren wondirly hye, Alle iij of on gretnesse, And of on lengthe, And of on heythe, &amp; of on strengthe; And thike that hadde the Fowle bark vppon, That signefied verray Goddis sone; The tothere tweyne Signefied, I tellet the, The Fadir And the holigost In Trenite; And the peple that vndir the Tre was, The begynneng of þ? world it was; The tweyne that partid from hem thanne, Was Adam &amp; Eve the ferste Manne, That to helle wenten down Ryht After here deth, I the plyht, And Alle the Remnawnt þat fillen In tho: So dyden they Tyl God on the Cros was do. “And tho that the brawnches gonnen forto hewe, It weren the Fals Iewes vppon A rewe, That persched bothe his hondes &amp; Feet, And non hol stiche On him they leet. And whanne the Tre Fyl A-down, Alle the Bark there lefte In virown; The body that was the Bark with-Inne, In-to þ? dich it fil, and nold not blynne, Where alle the peple fil In be-fore, And Elles hadden Al the peple be lore; And whanne A while there hadde he been, Owt of that diche he Cam A?en, And Into his bark A?en tornede he sone, For wel he wiste what was to done; And so Cler be-Cam that Tre withal, As Evere dyde ony berylle Othir Cristal. “Of Alle this thing the Signefiawnce I schal ?ow declaren with-Owten variaunce: Whanne the holigost from the Body was gon, The Body In the Sepulcre was leid Anon; As A thing that ded tho was, So lay the Body in that plas; And therwhiles was the Sowle In helle, The Fendes bost al forto felle; And his beloved thanne Everichon, Owt thens with him he browhte Anon; And thanne whanne thus hadde he I-do, Into the Sepulcre the spirit gan go, Al so Clere And Al so Bryht As Evere the Godhede was In Syht. “And the peple that heng vppon the brawnches, Signefied the sowles where-offen he wolde not stawnche, But hem forth Browhte Everichon, And Of his welbeloved he left non On; And the leves of that Tre don Signefie The Membres of God, I sey the Certeynlye. “And be these thre trees Vndirstonde thow wel The blessed Trenite Everidel, Fadir &amp; Sone &amp; holy gost, iij. persones, &amp; but On god Of Mihtes Most. But on Godhed &amp; but on deyete Signefien tho persones thre; So Is On god I thre persones, And but on deyete In tho wones; Ne nethir Of hem More thanne othere Is, Nethir strengere ne feblere with-Owten Mys.” “Joseph,” seyde thanne the kyng Anon, “These vndirstonde Ich wel Everichon; But now Riht fain wolde I wete of the, What þ? Signifiaunce of theke thre wordis mown be.” “Ful gladly Sire,” quod Joseph tho, “Theke thre wordis I schal the undo;— The Ferste that ‘Formere’ wreten Is there, Betokeneth the Fadir In this Manere, For he Formed Ferst Alle thing From begynneng Into the Endyng. And, For the persone of the sone Into Erthe Alyhte, To saven Mankende thorwgh his Owne Mihte, There-fore to þ? sone belongeth the savacion of Man, Thus Redely is it, As I the tellen Can; And for the Cause that it is so, He Calleth him ‘Saviour’ with-owten Mo. And, for the holigost discendid Adown At pentecost to the disciples In virown, For to Clensen, And forto Maken Clene, And hem Forto Enflawmen Al bedene; And, for alle pvrifiments be-longen to þ? holigost, Therfore as ‘Clensere’ it signefiet, As it nedis Most. Now the lettrure of these persones thre, I haue declared, As ?e Mown se, That but On deyete And On pvsaunce Hauen they thre with-Owten variaunce.” “Now vndirstonde I this Riht wel, From gynneng to Endeng Everidel; But of More,” quod the kyng, “Thow most don me vndirstonding; What that chambre doth signefie, That with Min Eyen I saw so verralie, That I wende Neuere to-forn theke day Into Swich An hows non Man ne entren May.” “A! Sire,” quod Ioseph thanne Anon, “þat wele I declaren Er I hens gon; For that I wolde with Al my myht In stedfast beleve to bringen the ryht. Thike Child that In the Chambre was, And to-forn the Isswede In that plas With-Owten Ony wal oþer dore brekynge, Thus it is to thin &amp; to oure Alther vndirstondinge; It signefieth only Goddis Sone, That In the Maydeins wombe dide wone, Where as he In alihte, &amp; Owt he cam Be his Owne Miht as God &amp; Man; And lik as he owt of þat Chambre isswed to fore þ?, So dide he owt of the virgenite, And neuere hire Maidenhot was put Away, Nether to-forn ne After, As I the say.” “Thanne telle me, Ioseph,” quod the kyng tho, “What was that child that Into þ? Chambre entred so!” “Sire kyng, that Child was the holigost, On God of Mihtes Most, That Into that chambre Entred thanne, In the savacioun of Alle kynde of Manne. “There-fore sendeth the to Sein be Me That highe lord God þat is In Maieste, ‘That thow schost Anon putten Away Thike fals simylitude þat thow hast kept Mani day, And that thow do hem brennen Anon Riht Openly In Al the peplis siht; That semblawnce that so longe þou hast had In kepinge, Thow Schalt it don brenne Ouer Alle thinge.’ Where thow hast don fowl dedly Synne, In tho pointes that thow hast Trespaced Inne, The holigost wele þat it be declared Openly, Thi Falsnesse And thin fowle foly, That Alle the world it Mowen knowe, Of thi meyne, bothe hyghe and lowe.” This Semblaunce that I have spoken of here, Lesteneth to Me, and ?e Mown lere; What maner of semblaunce that worschepe he, ?e scholen Mown bothe heren and se. He hadde don him Mad A fair ymage In forme Of a woman of high parage,— And A fairere ymage ne Mihte non ben Of tre ne ston I-Man, As men Mihten sen,— And with hire the king lay Euery oþer nyht; And thereto In Ryal Robes sche was diht, And In al so Riche &amp; worthi Aray As ony man Cowde devyne oþer say; And a chambre for hire he let Ordeyne, The most Merveillous that men herd of seyne, That non Man Cowde knowen the openinge, Nethir thentre ne Owt-Goyng. Thanne Anon Clepid he forth Sire Nascien And his qwene, to-Foren him to Comen then, And seide ‘that he wolde hem Alle Schewe His fals leveng, with-Inne A threwe, That so longe he hadde kept And lad.’ Anon his Meyne he Comanded, &amp; bad, ‘A gret Feer Forto Maken Anon In his paleys, Amongis hem Echon;’ And whanne þat feer was brennenge briht, Anon he Comaunded hem Owt of his Siht And Owt of the Paleys Forto gon, Alle his Meyne Everichon, So that In his Compenye ne left not there But Ioseph, &amp; Nasciens, &amp; his qweene in fere. Thanne the kyng ladde hem forth Anon To a sotyl hows was mad of Marbre ston, And Alle of divers Colowres it was, Ful seteli I-wrowht In that plas, And the Schettynge was Mad so previly That non Man Miht it knowen Apertly, With a sotil barre with Inne I-wrowht, That non man thentre ne knewe nowht. And whanne the kyng it Opene scholde, A sotyl Ernen keye In his hond gan holde, The wheche the Iointours he gan vnschitte, So wel of that For-knew he itte. And thus thei Entreden Everichon There that ymage was Riht Anon, Where that disloyalte &amp; synne he hadde I-do With that ymage þat In the hows was so. And that ymage Took he there Anon Ryht, And Into that Fyr he let it to ben dyht, And alle the Riche Robes Also That vppon thike ymage weren I-do, Evene thus dide he In alle mennes Siht Thike Ymage to don brennen ful briht. “O,” quod the kyng, “goode lord God, moche is þ? Miht, That me Sendest grace nowe In thi Siht My fals levenge forto Forsake, And Only to thi servise me take!” And there alle his Synne he forsook, And Onlyche to goddis servise him took. Thanne merveilled Alle that Meyne What theke semblawnce myht be, For there-offen herden they Neuere speken be-fore Of non Man that Evere ?it was I-bore. Alle this was thorwgh Iosephes techinge, Him self and Al his Rem In good lif to bringe, Thorwgh the Comandement of Oure lord; Thus was the semblaunce brend at on word. And whanne Ioseph hadde Alle this I-do, And thike ymage dide brenne þere Also, And al the lond browht In good beleve, From Sarras ward he gan to meve, And took his leve at kyng and knyht, At Nasciens, and Of that qweene so briht. Thanne the kyng, the qwene, &amp; Sire Nascien, Cowndied Ioseph A gret weye then, And Alle that weren In his Compenye Forth with Ioseph thei gonnen hem Gye, Wheche that A gret Meine it was, That to Iosephe Seiden In thike plas, ‘That ?if Ioseph wolde In here Compenie go, From him departen wolde they neuere mo.’ And Ioseph Resceived hem Everichon That In his Compenye gonnen to gon, So As be nombre it was I-Rekened to me Two hundred &amp; Sevene of theke Meyne. And so of the kyng his leve there he took, And Alle the Compenie that he not forsook, &amp; Charged þe kyng, ‘holi chirche to sosteyne, And Neuere to his fals levenge to tornen Ageyne; More-Ouer, to kepen Cristes lawes, My techeng, And þerto Alle my sawes.’ Thus departed the kyng and they tho With wepinges, syghenges, &amp; Manion mo; For hem thowghte forloren they were, Whanne Iosephe departed from hem there, As ?e scholen heren here Aftirward, What happes &amp; Chaunses befillen hem hard. And whanne that Ioseph forth wente, Into what Contre he ne wiste veramente, But As be Goddis Comandement He it Fulfillede tho verayment. CHAPTER XVIII. Now goth forth Ioseph &amp; his Compenye Be Goddis Comandement Certeinlye, But Alle here Iornes devisen I ne kan,— It were to moche for Ony On Man— Nethir here herebegage, ne here vyaunde; But nothing hem lakked, I vndirstonde. Now from Ioseph A while let vs twynne And of kyng Mordreins we Moste be-gynne, And of the Compenie that Is in Sarras Cite, That Ioseph there lefte of his Meyne. Thus begynneth this storie forto telle What Aventure king Mordreins Aftir befelle. In bedde as he lay vppon A Nyht, In his slepe was there wondirly afryht; And there A gret dreme Cam him vppon, As after scholen ?e heren Everichon. In this wonderful dreme riht longe he lay, Til that it was ny liht of the day, And with his Eyen So sore he wepte, And Evere he lay &amp; faste Slepte, In Sighenges and In Storbelings sore, Al Evere thus he ferde More &amp; More; So that þ? qwene, that by him lay, To hire herte it was a ful gret fray; But Sche myhte not Enqweren for non thing Of him what Amownted this Metyng, For sche dorste not A?ens his wille Hym there-Offen freyne, for good ne ylle; For he was bothe feers &amp; Crwel, Therfore sche ne dorste him A?en neuere a del. Thus Abod the kyng In this trowble Owt riht Til it was passed middes of the nyht; And thanne In a softe Sleepe fil he, For werinesse of travaille he hadde Inne be; And thus In dremeng thowhte he, ‘That he was In Sarras, þat faire Cite, And there In his Cowrt that was so Riche And so worthi, that non was liche. To that Cowrt him thowghte comen there Manye lordis &amp; ladyes Of gret powere, That weren Arayed &amp; Rialy dyht,— So Ryal Saw he Neuere In his siht; And to Mete Seten they Alle, As to kyng, lordes, &amp; ladyes, don befalle. Him thowhte At his mete þere that he sat; His mowht he opened, A morsel puttyng In þere-at; Him thowghte A thondir blast gan gon, That Morsel owt of his hand it smot Anon; An the Crowne that was vppon his hed, To the Erthe it Caste In that sted; And whanne he stowpede the Crowne to take, A boistous wynd there gan to wake; Hym thowghte he was born Into A straunge place A fer wey thennes, &amp; þere was a long space. And ?it him thowhte there wel More, That A liown &amp; A lioness to him Comen thore; Everi day the lyown mete to him browghte, And the lionesse Awey it Cawhte, Sauf scarsly half his lyvenge That the liown dide him bringe. And Atte laste him thowghte Agein, That non lengere he wolde it soffren in sertein; And with his fist smot so the lyonesse That sche dide him no More distresse. ‘Thanne him thowghte his Crowne he fond; And vp he took it þere In his hond, And set it A?en vppon his hed; Thus thowghte him there In that sted. But it was Chonged thanne wondirly, The stones of that Crowne Certeinly; For the stones weren so preciowse to his eye, That neuere non So precious stones he sye. ‘And whanne on his hed it was set A?ein, Thanne Cam his Nevew, Nasciens sone, Certein; Him thowhte that An Egle him there bar Ryht Fer with-Inne the Se thar; Ful fer Into a stravnge contre His Nevew him thowghte þere bar he; And there the Egle lefte him a-down Ryht fer Into a strawnge Regiown. And whanne he was there set In þat plase, The peple that In the Contre wase, To him alle they knelid a down In that plase Abowtes In-virown; And whanne thus alle they hadden don, To him so Enclyned Everichon, And gret Ioie of him they made, And of him weren they wondir glade. ‘Thanne thowghte him that veraillye That he Sawgh with his bodilich Eye A gret Flood Owt of his body Gon; Of wheche flood becomen there Nyne Anon, Where-Offen the viij Reveres were Of on clernesse, of on depthe &amp; bred, him þowghte þere; But the laste flood that there was, Most deppest, Most Trowblest, semed In that plas; The water was as fowl As Ony chanel, Riht hydows Therto, &amp; ful stordy Ech del; Thus Evene ferd it Atte the begynneng: But in the Middis was thanne Anothir thing, For the water Also Cler was there As ony preciouse stones Owghere, Not-with-stonding it was boystows &amp; scharpe As here to-Foren ?e herden Me Carpe; And ?it In the Ende was it in A-nothir Manere,— ?if ?e welen lestene ?e scholen here;— For it was More Cleer An hundred fold Thanne here to-fore ?e han herd me told, And More Fairere thanne In the Middes it was, And as swete to drinken In ony plas; And so delicious it was to drinke, That More delicious Cowde non Man thenke; In wheche Ende the Cowrs was so softe, þat there-offen was non Noise on lofte. ?it more him thowghte þat he Sawgh tho A Fair Man that From the hevene gan go; And as he lokede, him thowghte, An hy In his hondis he Sawgh the verray Crucyfi; And to a lake he Gan to Gon; His hondes &amp; Feet he weesch there-Inne Anon; And thre of the floodis wheche þat were Departid from the Nynthe there; Into Alle thre he Entrede, wete þou wel, Hondes, feet, and body he weesch Eche del.’ This Avicioun &amp; this dremenge Sawgh the kyng In his Slepinge, Wheche that lasted Ny to the day, Lik As this Storye vs now doth say. Thanne A-wook this kyng Anon, And Remembred him of these viciouns Echon, Where-offen Abasched ful sore he was, Of that wonderful A[nd] merveillous Cas. And the qweene that beheeld his fare, In hire herte hadde sche ful gret Care, How sche Myhte Owght knowen of the lif Why that hire lord was so thanne pensyf. Anon As sche myhte parceyven the day, Vpe sche Ros, And to hire brother took the way, Sore wepinge &amp; sore Syghenge, With gret sorwe &amp; lawmentinge, And so Cam to Nasciens hire brotheris bed, And down be him sat In thike sted. Anon Ryht vpe this Nasciens Rawghte, His Soster there In his armes he Cawghte, And hire A-Freyned with Al his herte, ‘Why that sche hadde So manye peynes smerte.’ Thanne tolde sche him of hire lord the kyng That Al Niht hadde ben In sweche Morneng, And the Cause for why sche ne wiste, “Therfore, dere brothir, as I the tryste, Lest he myhte falle In som dispeireng, Now, swete dere brothir, for Ony thing That ?e wolden of him Enqwere For what Cawse he hadde Al his fere, And for Iesus love hevene kyng, For whom we hauen taken Cristeneng, That ?e wolden streyht to him gon, And a boone Axen Of hym þere Anon, ‘That he wolde graunten ?ow ?owre Askyng, What so Evere it be, of Alle thing,’ And whanne þat he hath graunted to ?ow þat boone, Thanne that ?e wolden Axen him ful sone ‘Why that he Ferde So that Nyht, &amp; why In his sleepe he was so afryht;’ For I ne desire so sore non thing As there Offen to haven som knoweng.” Thanne Ros him vpe this Nasciens Anon, And to the kynges chambre gan to gon; And be that tyme he comen thedir was, The kyng was Resen in that plas; And Nasciens him grette þere Anon riht, And seide, “Sire! as thow art bothe kyng &amp; knyht, One bone, sire kyng, þat thow grawnte me With-Owten lettynge Owthir Adversite.” Thanne þ? king Answerid him Agein, “Dere brothe[r], ?e knowen wel In Certein, That nothing wheche Is In Myn bandown That Al Redy schal been at ?owre peticiown.” And whanne Naciens vndirstood al this, That be his Creawnse he wolde not Mis, But fulfillen his bone Al hol &amp; pleyn, Thanne to him thus seide he In Certein, ‘No more for his boone wolde he Crave, But knowliching of his pensifnesse to have; Why Al that Nyht he ferde tho so, This wolde I wete Er that I go.’ And whanne the kyng herde him thus seye, Thanne wiste he wel his qweene gan him be-wreye, So that Anon Ryht to Sire Nasciens He tolde his trowblynge with-owten Offens, And told him clene his Aviciowun, And of his Nevew Al &amp; som; “But ?it neuertheles not for than I ne have not ?ow told how it began; For of this ?ifte that ?e han Axed me, Riht ful vntrewe to ?ow have I be; For I swor to ?ow with-Inne þ? viij day, Whanne ?e token for me that iornay, I scholde ?ow so worthily qwiten Ageyn Thal al ?oure baronage scholde it knowen Certein. Where-offen vntrewe to ?ow I am, And thus this pensifnesse On me it Cam. Fortheremore, As by my qweene I lay, I bethowghte me how Mani A day That I hadde leyn In fowl sinne, The fowlest þat Man Myhte leven Inne; And myn Consciense me gan to Repreve Of myn fals levenge &amp; Of myn beleve. And as I lay thus, &amp; me be-thowghte ?if to Ony Man I hadde behyght Owghte; And I ne Cowde not thenken, sauf Only to þ?, To whom that I haue so longe vntrewe be; And for wheche thing is most myn hevynesse That bringeth myn herte In al this distresse. For there nis now no man lyvenge That I am so moche bownden to In Alle thinge, Ne that so moche that I haue trespaced vnto, As to ?owre persone now that I have I-do. And what this vntrowthe it is to mene, I schal ?ow tellen ful wel &amp; Clene. It is ful trewe, As ?e don vndirstonde, Whanne I was discomfyt be myn Enemyes honde At Tarabel, As ?e wel knowe, Where as ?e Comen with-Inne A throwe A?ens Myn Enemyes to socowren there, Of whom þat I hadde Riht gret Fere, Whanne to the Castel of Come þat I was gon,— That tyme Oþer Socour hadde I non;— Thanne Comen ?e prekynge with ?owre Meyne In Socowringe, fortheringe, &amp; helpinge of me; Thanne behyghte I ?ow tho In Certein, ‘That ?if euere to Sarras I Myhte Rekeueren Agein In worschepe &amp; In prosperite; With-Innen .viij. dayes aftir Certeinle, I scholde ?ow so worthily Gwerdone thanne, That bettere gwerdoned nas neuere Manne;’ Where-offen the schame is Fallen On Me Only, Sire, &amp; not vppon the. And for Cawse of this grete thowght, Into this Avicioun thus was I browght, As I have told ?ow, bothe Crope &amp; Roote; But the signefiawnce, how to knowen, I ne woote; Now sethen that Ioseph is hennes gon, Man me to declaren now know I non; For, And he were here now present, He cowde me declaren Al the hole Entent;” And for this Cause was he in gret thowht, To what Ende this viciown scholde be browht. And thanne be-spak tho Sire Nasciens, That thike tyme was In the kynges presens, “For, sire, this viciown May Signefie That ?e scholen In-to Anothir Seignorie; But ?e neten whanne, ne what day, That this sodeynly behappen ?ow May. For, lik As ?e han chonged ?oure lif, So scholen ?e ?owre Regne with-owten strif; For Every Evel wil &amp; wikked Cownsaille, Eche man Owghte Forsaken Sawn faille, And Ellis diden we Contrariously To Owre newe feith ful Sekerly, Into hos Creaunse we han vs bownde Bothe body and Sowle In this stownde. Where-fore, As of ?oure Aviciown, now semeth me, To non Evel may it torne In non degre. But I rede ?ow that ?e now do, Counseil Of holy Chirche to Clepen ?ow to, Wheche that Ioseph left In his stede, Good Counseil there-Offen ?ow now to hede. For ?e knowen wel be vndirstondyng, That Ioseph Comanded ?ow Ouer Alle thing ‘Holy Chirche to kepen an Susteyne, And In Every nede to hem scholde ?e Compleyne, That Nedy were to sowle oþer to body;’ Thus Comanded he ?ow, ?e weten wel sothly.” And whanne Nasciens this wordis had seid þ?, Anon bothe to-Gederis thanne gonnen they go To the paleys Anon Of Spiritwelte— As to-forn Rehersid han ?e herd Me— That Enstablyscht &amp; Ordeyned weren Echone, Holy Goddis Servise there-Inne to done; So that there herden they goddis Servise, And Afterward that Glorious Sacrifise, As Ioseph hem Comaunded before, In what maner to Swen Cristes lore, And Every day for the More part Comowned to be; Thus Comanded Ioseph tho Certeynle. And whanne this Servise was Al I-don, To-forn him he Comanded to Comen Anon Alle the provostis of holy Chirche, And of hem took Counseil how he scholde wirche, And told hem Clerly Al his Avicioun, How that he dremede, Al and som. But Of hem was there not On tho That theke Avisiown Cowde him vndo; For they Seyden him Certeinly, ‘That there ne Cowde non Man but God Only That Avicioon to declaren In Ony place, Sawfe Only God thorgh his grete grace.’ And whanne the kyng &amp; Nasciens herden of this, Anon thens they wenten with Owten Mys. Thanne wente the kyng &amp; Nasciens forth bothe More hevyere thanne Er they weren forsothe, And [seide] that neuere In Ese they scholde bene Tyl here-Offen they hadden vndirstonding clene; And thus pensif to the paleys A?en gonne they gone, They two togederis, right Alle alone; And there they Rested hem bothe that stownde To-Gederis On A Cowche vppon the grownde, And non More Feleschepe but they two. Thanne felten they Anon Merveilles Mo, How that Al the paleys Clene Alto-schook, Sawfe þ? Sovereyn vowtis, As they Gonne look; And thanne loked they furthermore; Hem thowghte Al to-scheverid it was thore. And In Every Chene hem thowghte they sye Ful of brenneng brondis ful wittirlye. Thanne so hydows A noise there be-gan, As it was semeng to hem bothe than That the Endeng of þ? world hadde be come, And that it hadde ben the day of dome; So that Alle the wyndowes &amp; walles to-brook, So Merveillously tho this Noise Ontook. Also hem thowghte the paleis schold han down falle, And there Sonken Into the Ottrest walle. And Amongs Alle this Merveillous thing, There Cam On hem the wondrest dirkeneng, That hem thowghte here sighte was gon Certein, And that it neuere to Recouerin Ageyn. And non Men Of that Cite Certeinly Theke Merveilles sien, neþer herden, but they That with-Inne the paleis were; And herden they, ne sien, no more there But Onliche Of that gret thondringe, Where-Offen they hadden gret Merveillenge. And Othir thinges syen they nowht; But, As hem semede In here thowht, A fewe sparkelis At the Openynge Of the Paleys wyndowes, they Syen Comenge; And ?it they Abaschten ful sore of this, What it Myhte Amow[n]ten, with-Owten Mis. And As the kyng &amp; Nasciens lien In this trawunce ?it herden they A more wondirful Chawnce. Hem thowghte they herde the Sown of An horn That neuere they herden there beforn; And the sown was so wondirful &amp; so hy, That ouer al the world they supposed trewly The Noise Of that horn myht hauen ben herde, So wondirfully that noise tho þere Ferde. Thanne Anon A vois there Gan to Crie, “Here is begynneng of drede Certeinlye.” And whanne this Nois they herde thus seyn, Evene plat A down they fillen ful pleyn, Lik bothe dede As they hadde þere been; Non lif In hem non Mihte Seen. Thanne was the prophecie fulfild tho That be Olde dayes was knowen to Mo, Wheche þat seith, ‘Two scholen liggen In a bed, On be taken, þ? toþer leven stille In that sted.’ Thus sone the kyng Owt of his bed was bore Seventene Iornes, be Goddis Myht thore. And it was wel the thridde Oure of the day Whanne to the kyng was Al this Affray; And whanne the holy gost hym left ful sone, It was the hy Owre Of None. But of him talketh now non lengere this storie; But to the qweene &amp; Nascien Mosten we hye, That bothe weren beleft In sarras, As woful peple In that same plas. CHAPTER XIX. Lo thus tellith this Story now here, How Nasciens And the kyng, In A bed they were, And how that the kyng was born Away, And stille In Swowneng this Nasciens lay; And swich A Moreyne As In that paleis was, Was Neuere Sein In non plas; And In the Cite Was herd no More But the thondir &amp; þ? sown of the trompe thore. Thanne it happed In this Mene tyme— The tyde Of þ? day Was Owr Of pryme— That the qwene gan forto gon, A faire Chirche Werk to beholden Anon, That In Worschepe Of Oure lady begonnen was there; And that chirche to sen wente sche In this Manere. And whanne thorwgh that paleys sche gan to goon, A wondirful Syhte Sawgh sche þere Anon,— Alle the Seriawntes lyen there plat adown Ful dedlich &amp; pale Al In virown; And sche wende On Slepe þat alle hadde ben tho, So that Furthermore sche gan to Go; Thanne Fonde sche Alle the knyhtes &amp; Sqwiere, In that Same Manere they lyen tho there. Thanne Merveilled the qwene mochel of this, What it scholde Amownten with-Owten Mis; Anon Somme of hem sche gan to Calle, But thei mihten neþer heren ne sen, so gan it fal, For nethir hadden þei wit ne Memorye Of non worldly thing thanne Certeynlye. And whanne sche say, that not sche Myhte Of hem nethir haven word ne syhte, Thanne with A gret Cowrs torned sche Anon, And to the kynges Chambre gan to gon. And whanne sche was Inne Atte Chambre dore, There, Merveylles Gan sche beholden More; Sche beheld hire brother sire Nascien Sat In his bed wepinge than, Owt of wheche bed Mordreins the kyng Was vpe lefte with Owten lesing; And þere Nasciens Made gret sorwe &amp; Mone, As him thowhte nedis he most done For the Noise and þ? voys that he herde, That he ne wiste In what maner it Ferde. And whanne the qweene þis began beholde, Anon hire herte gan wexen Colde; And sore tremeling &amp; qwakyng than, To sire Nasciens bed Anon sche Ran, And wend that som wikked Sperit be chawnse Hadd hem put Owt Of here Ryhtful Creaunce; And to hire brother sche Ran In haste, And him Embracen sche gan ful faste, &amp; the Cawse of him Axede, why it was That he So wepe there In that plas. Thanne gan he wepe wondirly Sore, Fastere and hardere than he dide before. Thanne þ? qweene gan lowde to Crye With a lowd vois ful petowslye, And Swowneng to the Erthe fyl sche there. Thanne sire Nasciens Gan hire to Chere, And brased hire In his Armes two, And hire there kyste &amp; Cherede tho. “A, swete soster!” he gan to Say, “What may ?ow be to Maken this fray?” And whanne sche Aros Of hire Swowneng; Thanne Axede sche of þat Merveilleng; With Sorewful herte &amp; hevy Chere Sche gan Axen where hire lord were. And whanne Nasciens this vndirstood, Ful Clene thanne Nasciens Chonged his mood, That he ne Mihte non word tho speke, So him thowhte his herte wolde breke; As faste the water Ran from his Eeyen Adown, As it hadde ben pored vppon his Crown. Whanne the qweene Say him so taken vppon, Sche Axede what he hadde with hire lord doon; Thanne gan sche forto Swownen ageyn In that place there Certein Certein, And wende Owt of hire wit sche scholde han gon, Swich Sorwe sche Made, &amp; so gret Mon. Whanne Of hire Swowneng sche A-wook, Sche qwaked, sche trembled, sche wepe, sche schook, And with a deolful vois sche gan to Crye, “Swete Brother Nasciens!” Certeinlye Evene thus As A wood womman In this Gyse took sche vppon, And euere Aftir hire lord gan to Crie With deolful vois, &amp; wonderli hye. And whanne Nasciens hire tolde Al the verite, Thanne weping &amp; morneng myhten men þere se, And how the kyng from him was taken there, And forth born, &amp; In what Manere: But Into what place þat he was I-bore, Nasciens ne Cowde not tellen there. Whanne Nasciens this word hadde I-seyd, Thanne was there manie A deolful breid, And Owthes &amp; Cry was In that halle, That bothe Men &amp; wommen In swowneng gonne falle. And swich Sorwe þ? qweene there Made, That Erthly thing myhte hire non Glade. Thanne Cam Nasciens to hire Agein, And In his Armes he hire embraced ful pleyn, And hire Comforted In this degre, “Now, goode dere Soster, lesteneth to Me; The kyng he is bothe Sawf &amp; Sownde As we ben here In this Stownde, And bothen heyl In Sowle and In body, I Sey ?ow, Sostir, now, Certeynly. This knowe I wel be that tydynge That the voys to vs gan bringe.” Thanne Axede Sche Nasciens with-Owten lak, ‘Ho it myhte be that to him tho spak.’ Thanne Nasciens hire Answerid Ageyn, And seide it was Cristes Messenger Certein So gret Sorwe &amp; Mone Made þ? qweene, That for non Erthly man Seced myhte bene. Thus sone this tydinge Gan forto springe Ouer Al the Contre with-Owten lettynge, How that the kyng thus was I-lore, And how sodeynly he was A-Wey I-bore. Thanne the baronage to-gederis Comen Anon, And of this Conseilleden what they myht don, And how the kyng Awey thus Scholde fare; Where-Offen they hadde ful gret Care So Amonges Alle Othere there was On That longe with the kyng hadde Igon,— A malicious knyht In Alle Manere, His name Was clepid Sire Calaphere— For he was so Crwel, &amp; so Felowns, So fals, so Cvrsid, so wikked of Condiciouns, That in dedly herte ne Myhte Synke So moche Tretorye forto thenke, As that Cursed Calaphere In his herte Imagyned there: For there he seide ful Openlye tho, ‘That be treson Nasciens the king dide slo, For he wolde hauen þ? Rem In gouerninge,’— This was Openly his talkynge— ‘For In that place weren there no Mo Sauf Only the kyng &amp; sire Nasciens tho; How myht it thanne Otherwise be, But that Sire Nasciens dide him sle?’ Thanne Answerid the baronage A?en, ‘That it is ful lyk thus forto ben.’ Thanne tooken they here Conseyl Anon, That Into Strong warde he scholde be don, Til that they knewen In word &amp; dede tho Whethir the kyng lyvede, oþer how it myhte go. And to this Conseil thanne Everychon Sworen alle to holden there Anon; And thus Of Nasciens demed they there, That þ? kyng hadde Mordred, but þei niste where. And thus to Cowrt they Comen Anon, Alle these barowns Everichon, And fownden Sire Nasciens &amp; the qweene Makenge gret sorwe Al bedene, That Neuere Man that was lyvenge Herde neuere half so moche weymentinge; And this was the thridde day Aftyr the kyng was Ravischt Away. Thanne thus to þ? qweene gonnen they gone, And of this Aventure Enqwerid Anone. Thanne Anon Nasciens gan forto telle Alle the Mater, how it tho befelle; Bothe lik as he hadde herd &amp; sein, He gan hem tellen In Certein; And Also of the kynges Swevenynge, What he Mette In his dremenge. Thus to Nasciens they weren Enqweringe, &amp; of Al thing he ?af hem Answeringe, And seide to hem ful Sekerliche tho, ‘That In the Chambre Neren but they two Whanne this Chaunce there gan to falle;’ And thus he tolde Amongs hem Alle. Thanne Anon there they him tooke, And Grevously On him gonnen to loke. And sire Nasciens hem Axede tho, ‘Why with him they Ferden so.’ Thanne they Answerede, &amp; forth him ladde, ‘That suspecion to him Of the kyng they hadde.’ And thus In preson thanne they him Caste, &amp; Sesid Alle his londis Atte laste. Thanne senten they Abowtes here &amp; there, To don seken the kyng Every Where. Thus Nasciens In preson suffrede mani hard schowr, Be conceil of Calapher, þat fals Tretowr.— This Calafer made good semblaunce As a man Of good Creawnce, But fals he was In dede &amp; thowght, For Cristene manne was he nowht; For whanne Cristened he schold han be, Ful faste Awey he gan to fle, For he ne hateth non Creature So moche As Cristene, I the Enswre;— So that he Cam to þ? barouns Agein, And hem thus Conceilled In Certein, ‘That Into the tyme that they myhten knowe Begynneng And Endeng Vppon A rowe, Nasciens In presown scholde Abyde:’ Swich Conseil ?af that tretour this tyde. And thus be the Counseil Of fals Calaphere, Nasciens In presown kepten thei there, That him &amp; his londis bothe, they hadde In here Award, bothe good &amp; badde. And whanne þ? qweene beheeld Al this, ?he thowhte In hire herte it wente Amys, That hire lord thus was Agon, And þerto hire broþer In presoun don. It is non nede to tellen the Mone That þ? qweene þere made ful sone, For there nas non Erthly thing— Aftir hire lord that was the kyng— That so moche was In hire herte, As of hire brothir his peynes smerte. Ful fain wolde thanne this gode qwene, That hire brothir Owt Of preson hadde bene; But sche was tho A lone womman, And ful litel Reed of this sche kan; To stryven A?ens hire Baronye, Sche ne hadde non strengthe Certeinlie. And Evere was Nasciens In preson strong, And tempted he was with the devel Among Forto forsaken there his trewe Creawnse; But he ne wolde, for non Maner Of Chawnse, Forsaken his god for non peyne; But Euere to his God he gan Compleyne, And Cride Merci For his grete Synne, Of þ? wikkednesse that he hadde lyved Inne: “For moche more thanne this deservid I have; Where-fore, goode lord Iesus, thow me save! For A gret Fool trewly I was, Thy secrees to sen In that holy plas, Wich that non Man scholde han seyn there, But ?if Clene Of Synne I-clensid he were; And so, goode lord, ne was not I; Where-fore, Iesus, I crie the Mercy!” And in this holy Entenciown Stille belefte Nascien In presown, In gret Angwisch &amp; gret Anoye, Thus lyvede Nasciens, As I ?ow seye; Bothe be nyht and Ek be day In this Angwisch thus Nasciens lay; And Evere Cried God Of Mercy That he hadde leved so Folily. And now torneth this Storie Ageyn To kyng Mordreins now In Certein, The wheche lest þat he ded hadde be; And thus is he In A Roch with-Inne the se. CHAPTER XX. Now here be-gynneth kyng Mordreins Storie, that vppon a Roche In the se is Certeinlye; that Owt of his Regiown xvii. Iornees was, With-Inne the se In A perilous plas. Abowtes the Owr of Noon it was tho whanne the holigoost In þat Roche put him tho; And there the holigost Schewed him thanne Al so mochel richesse as evere Sawgh Manne; And whanne vppon this Roche he was alyht, In his herte he was wondirly Afryght. Whanne Abowtes vppon the Roche he lookede tho, And beheld how Into A straunge Contre he was I-do, Where-Offen he thowghte tho In his herte Neuere that deseisse forto Asterte; And there-fore but litel wondir it were Thowgh Sore Abasched were he there, For ?it hadde he non ful knoweng That In the paleys he hadde of his swevenynge; And Evere he Merveilled In his thowht How that he thedir was tho browht, And In him Self hadde gret Merveillinge Ho that thedir dide him tho bringe. And thus longe he gan to beholde, That Al his herte gan wexen Colde, For non thing he ne Sawh abowtes hym But the wilde Se, bothe Stowt &amp; Grym, And no more lond there ne was Thanne þere the Roche stood In that spas. This Roche stont A-Middes the se, Al this Storie now telleth to Me, Evene from Scotlond the Ryhte weye Into Babiloyne, As I the Seye, And from Erlond the weye Also Streyht to babyloyne it doth go. And So hygh the Roche is there, That Ouer the Se I[s] sein Every where; And to Wales there Mihte he se, And Into Spayne Into that partee; So hygh is the Roche In that stounde That kyng Mordreins there haþ I-fownde, For it is On of the most heyest plase That In Ony Se Evere ?it sein wase; And this yl So wastful Is, That of non Maner viaunde there-Inne þere nys, Ne non Erthe that is Mevable, But Al Clene Roche hard &amp; stable; Except þ? space Of A mannes hond, In þat place Is there non Erable lond; And Elles Into the harde Se, Clenë Roche As it May be. And for that Roche Is so perilows, So hygh, so straunge, &amp; so Merveillous, That “the Roche perilows”is the Name, For it is of So perilous A fame. Vppon wheche roche sumtyme was diht A Certein habitacle with gret Miht, That A lerrers of the Se hyt Made, And Fowcairs to his name he hade. This lerrers was of so passing Mesure, And of so gret strengthe, I the Ensure, That non Man his gretnesse Cowde discrie, Ne his strengthe to haven In Memorie; So that In this Roche, for certein, His habitacle he made ful pleyn; That So with Verray strengthe &amp; Myht, In that Roche his hows gan he dyht; A large hostel for twenty Men, Thus he gan Areyened than; But In that Roche lay not he, But In A galeye In the Se,— He, &amp; hise felawes Also,— Vppon the Se felonie to do. And Oþer whiles In Certein Vppon that Roche they wolden ful plein, A ful gret feer wolden they make, Here pray there-with forto take; So that it semede to Ony Marchawnt That thekë plas dide Owht hawnt, That Som Resteng place it hadde be; But here distroction it was, As ?e mown Se; For A?ens that Roch they hurtelid so sore, That Alle to-borsten weren they thore; Thanne Owt of here galeyes gonne they go— These thevis that this falshed hadden do,— And tooken bothe þere Man &amp; good That persched was there In theke flood: And In this Manere distroied this lerrers Mani A Marchaunt &amp; Mariners. Thanne be-fil A wondir Cas, That On, Grete Pompees, that Emperour was Of Romeyns, As happed that day, Of Alle these Merveilles herde he say, As Owt of grece he seilede tho, Toward Cecyle he gan to go. And thus As he seillede Abowte, And took many Garisouns, bothe strong &amp; stowte, That Abowtes be the Se stoode In Ony place be þ? salt Floode; Thus Cam he toward babyloyne, And thidirward of this thef herde he seyne. Thanne seide this pompee with-Owten faille, ‘That theke strong theef ?e scholen asaille.’ And thus to his peple gan he Seyn, “We scholen him Asayen In Certeyn.” Anon there Redily dide he dyhte A riht strong galeie, &amp; Of gret Myhte, And put it ful of good vitaille, And Of goode knyhtes, that thef to Asaille. Anon whanne this was Redely dyht, The Se he took Anon there Riht. And fowrty goode knyhtes be ordeyned there, And twenty grete grapelis of Erne þere were, The Galeyes to the Schipe forto holde,— Of yrne weren Mad bothe strong &amp; bolde;— And thus they gonnen to seylen Anon As faste to the Roche as they myhte gon, Bothe be day &amp; Eke be Nyht, Tyl of a hard roche they hadden a syght. And whanne the Roche they gonne to Aspie, It to Aprochen they Seiled ful Nye; And whanne faste by they weren gon, Heren Ancres they Casten þere Anon, Forto Abyden there that Nyht, Til of the Roche they myhte han better Syht. And whanne þ? Nyht was wel Apast, To-ward the Roche they Comen In hast; As Ny As a man Mihte Casten A ston, Thus Ny to the Roche Gonne they gon. And whanne these thevis gonnen Aspie, Redeliche they Raped hem, &amp; In hye. But þ? maister Mariner that was with pompee, Of that Roch knew Al the Sotelte; And þere As the feer the thevis gonne Make, That partie of the Roche wolde he not take, But be Anothir side they wente, þere As they fownden presente A strong galeye, that there lay Be-twene þ? Roch &amp; hem, þ? sothe to say; And they Comen with so gret A wille That there mani men gonnen to spille, And fillen down Into þ? Se, Of Men &amp; good, ful gret plente. Thanne they that In þ? toþere galeyes were, Wenden the grete schipe hadde persched þere; So was there tho A ful hard stowr Betwene these Felowns and the Emperour. And wanne they sien it gan so to go, The Emperour to withstonde non power hadden tho, Be litel and litel they Gonne to gon, Til that þ? Roche they Entred Anon. And whanne pompee gan this to Aspie, Ful lowde he gan hem to discrye, And swoor that he wolde don his Miht, Of tho theves to ben Avenged Ariht. And whanne the thevis this vndirstood, Non lengere there they ne Abood, But to the heithe of the Roche Sekerlye, Ful faste these thevis gonnen hem hye; And After hem xxx knyhtes goode, That departed Owt of that floode; So with-Owten, thritty there were, And with-Inne, xix theves In fere; For alle the Remnaunt of þese theves tho Weren slayn, And In-to the Se I-do. And whanne this Sawt began to gynne, These theves wrowhten A corsid gynne; They Rolled down I that plas A qwarter Of a galeye þat broken was, That hevy &amp; boistous it was to be-holde; And down it Cam with strengthe manifolde, And fil Anon down Into the Se, Where-with xi. of Pompees knyhtes slow he, Where-offen pompee hadde so gret Care, Anon him Self to the Roche gan fare, And swoor ‘that he hadde levere to dye, But avenged he Were there Otterlye, That there so falsly hadde slain his knyhtes At thike same tyme with here fyhtes.’ Thanne On of his knythes there Anon, That say In what peryl that he wolde gon, And Conseilled him “forto Abyde Til it were more to the day tyde, And I schal ?ow Certefien Everidel How On these theves to ben Avenged wel; Thanne scholen ?e non men lese, Ne putten ?owre self Into non gret deseisse.” Thanne Pompee Axede him Anon, In What Manere that it Mihte gon. “Sire, of this sawt ?e scholen A while reste; I hope it schal be for ?oure beste.” But Evere they maden sorwe &amp; wo, For hise goode knyhtes weren slayn so. He forto lesen so mani goode knihtes For A fewe theves In tho fyhtes, Ful gret schame to him he thowhte it was, His knyhtes so to lesen In theke Cas. And On the Morwe whanne it was day lyht, And Pompee of that Roch hadde A syht, So strong A thing say he neuere non As thike Roche that he loked vppon; ‘And non wondir it hadde ben,’ seide he Anon, ‘Thowgh his knyhtes hadde ben slayn Echon.’ Thanne of his knyhtes he Axede Counsaille, ?if to that Roche they Cowden Owght Availle; But non Of hem that was there Cowde him Counseillen In non Manere; For they seiden to him Certeinle But ?if be Enfamyne it wolde not be. Whanne þ? kyng of hem hadde non Oþer chere, He be-thowghte him In Another Manere, That hem he wolde distroyen Anon Be Angwisch Of fyr þere Euerychon. Anon A gret fere he let there dyhte Of Olde schepes And Galeyes, þat brenden so bryhte, That At theke Roche persched hadde been, As all the peple there Myhte it seen; So that this feer there brende so longe tho, That Alle the smolder Into þat kave gan go; For that feer to stawnchen hadden they non miht, But Euere this feer brende ful lyht. And they benethe gonne hem defende With Arwes &amp; stones that they gonnen vp sende; And they Aboven defensed hem thore With speris &amp; cleyves wondirly Sore. And whanne this feer gan brennen so briht, The thevis tooken fresch water Anon riht— Where-Offen they hadden Som plente tho— And In-to that Feer they gonnen it do; Thanne Alle the smoke &amp; þ? flawme, I þ? plyht, Into that Cave wente there Anon Ryht, And they benethe schetten ful sore, And stones vp threw with Engynes thore, So that they slowen fowre of the felowns That hadden don sweche distroctiouns. And whanne these thevis Syen this, A?en to þ? Cave þey wenten with-Owten Mys; But þere weren they not wel at Ese, So Evel this Feer it dide hem plese. And whanne they seyen it Miht not be, Alle Anon Owt of that kave gonnen they fle, And with Alle here myht And strengthe ther They purposed to stawnchen this feer. And thanne these knyhtes to hem Ronne, And there sore begeringe they begonne; And the Felowns hem defendid sore, As they that Maymed &amp; Greved wore. And whanne this pompee gan this beholde, For deol his herte gan wexen ful Colde; And to that Rooch he hentred Anon, To-ward þ? feer, As faste As he Cowde Gon. Anon A?en to the Cave they gonnen to Ronne, For non lengere nolden they blynne; And Pompe After hem tho sewede faste— For to hem hadde he ful gret haste— Where that he of hem Slow there fyve; Thanne leften there but xiiii On lyve; To wheche they benethen schotten ful sore, &amp; Manie of hem horten thore, So that Pompe him-self hurt with hem was In thre stedis In that Same plas. And whanne that this beheld Pompees knyghtes, That he was so vegorous In fyhtes, Vppe to the Roche they gonnen to wynne, To sosteine here Lord A?ens hem with-Inne; So that pompee ful Sore gan fyhte, And drof these Felouns Into the Cave Anon Ryht, And putten hem Alle to Mischef, Thike lerrers, that Errawnt thef. And whanne this lerrers bethowhte him tho That they xiiij Of On Man dispised weren so, Owt they Comen Al On Abrest; And this lerrers On pompees Faste threst, And took pompees be bothe scholdres tho, There In that Fer him forto hauen do; But he myhte not Allyng for his knyhtes, But down Fillen they bothe Anon Ryhtes. But Pompee there in Swowneng lay, And bothen Armes of lerrers borsten, in fay. Thanne they benethe Gonnen this beholde, And to here Lord Ronne Manifolde, And to the Schip they him gan bere, And In a Cowche they leyden hem there. Thanne token they thys fals lerrers, And him kepte As A thef So fers. And Alle this whille fowghten the knyhtes Vppon the Roche, and slowgh down Ryhtes. And In this mene whille Of fyhgteng, Awook Pompee Owt Of his swowneng, Where-offen his Meyne ful glad they were, Whanne that he was Recouered there. Thanne Merveilled Pompe wondir sore How that In the Schipe he Cam thore; Thanne his Meyne gan him to telle, In what Maner and how þat he felle. Thanne this pompee vp Ros Anon, And A?en to that Roche gan he to gon With a ful good strong Spere In honde, Where-with he wrowhte þ? theves schonde And to that Cave he Entred Again, And there with-Inne he hath hem Slayn, And there threw hem Into the Se, The Fysches Mete Al forto be. Thanne Cam he to the Schipe Again, Where-Offen his Meyne was ful fayn. Thanne Comanded he to taken this lerrers, That was a theef So strong and fers, To bersten bothen his thyes and Ek his bak, And Into the se Casten him with-Owten lak, Thus deliuered thanne Sire pompee That Roche Of felowns, As I telle the. And to Rome seilled he streyht Agein, As I telle ?ow now for certein; And from Rome to Jerusalem he wente, Where that he stablede his hors presente In the holy temple Of Owre lord. Thanne to him Cam seint Petir At On word, And seide to hym In this Manere: “Pompee, thow forsakest thi maneres here, And dost moche wers thanne dide lerrers,— That was a felown bothe strong and fers,— Thy stable thus here forto Make The heyest hows, that for goddis Sake Was mad to don Inne his Servise. Now thow þat hows gynnest to dispise, Wherfore I may wel liknen the To Forcaus, that felown sire, perde.” Thanne from Jerusalem þis pompe wente, And charged Al his Men wit goode Ente[nte], ‘They scholden neuere Of this forcaus speke, In what maner On him he was A-wreke; For to him hadde it ben gret velonie, Vppon A thef to han set his hol Navye;’ For it was On of the grettest prowesse That Evere dide þ? Emperowr In Ony distresse. CHAPTER XXI. Now Of this Emperour let we now be, And A?en to this kyng now torne we, That into this Roche Is now I-browht, And In what Maner ne Wot he nowht. And there sit he In pensifnesse &amp; In deseise, &amp; With him non thing þat may him plese; And faste Abowtes he loked him there, But hevene &amp; the se he ne sawh nowhere Ne non sustenance there ne was, But Al disolat In that same plas; Also, dwelling was there non, But hydows &amp; sterne that Roch of ston; And On þat Rock was there non weye But A path that to þ? Cave wenten sothlye. Thanne loked he vppon the tothir side; He ne sawh non Comfort In that tyde, But dirkenesse &amp; hard Roche there. Thanne set he him down with hevy Chere, And be-gan to sighen ful sore, To wepen &amp; wringen ?it wel more. Thanne Anon thowghte he In his herte— Whiche thowght him myhte not Asterte— That Owre lord him hadde forgeten Clene, That he there so Was browht In tene. And thus as he was In this morneng, The water Of his Eyen Cam renneng: Him thowghte þat the wawes of þe se, A wondirful Noise Maden hee; And as he lokede tho him Abowte, He saw Come seilling A schipe wel stowte; The wheche schipe was ful of Bewte, And A wondir fair Man there-Inne to be, That to-forn In the schipe him thowhte he was, Sitteng Al-gate In that same plas; And toward that Roche he drow ful faste, Til that to the Roche he Cam Atte laste. The schipe, Al Of Silver it was, The Naylles Of gold In that plas; And In Middis Of that schipe was there A fair Crois In that Manere. And whanne this schip to þ? Roche gan Aplye, Alle the swete savours him thowhte sekerly That Evere weren groweng In Oni plas, Him thowhte that In theke schipe tho was. And whanne the Crois he gan to Aspie, Anon In his herte he thowhte In hye, That non wikked thing ne myhte be In plas þere the Cros was Certeinle. Owt of the schipe Cam this faire man tho, And the kyng A?ens him gan go: “Sire,” he seide, “welcome ?e be Into this plase now Certeinle!” And with that he knelid a-down, “Welcome Sire, hidir, Of Renown!” Thanne Axede this fair Man Certeinle, “Sire, Of what Contre now be ?e?” Thanne Answerid the kyng, &amp; seide tho, “A Cristen Man, Sire, I am here, lo.” Thanne Axede him this goode man tho, ‘In what Maner he gan thedir to go.’ Thanne Answerid the kyng Ageyn, “Sire, I wot Neuere now In Certein.” Thanne the king Axede him ful snelle, Whens þat he was, he Wold him telle. Thanne Answerid the goodman him Agein, “Sire, A Crafty Man I am Certein, That nowher non swich Is, in non Contre, So sotel A man As ?e here now Se; For sweche Craftes As I kan do, Of Alle men In Erthe konnen it no mo.” Thanne Axede the kyng Of him there, ‘What Maner thinges tho Craftes were.’ He seide, “that Owther fowl man Oþer fowl womman, Into Grete bewte he cowde torne than; Also A fool, A Wis man kan I Make; A pore Man, gret Richesse to take; And a low Man kan I Maken hye, I seie the, Sire, Certeinlie.” “Now Certes, Sire,” tho quod the kyng, “This may wel ben A Wondirful werkyng: Now, worthi Sire, And it ?owre plesing wolde be, ?owre Name that ?e wolden tellen me.” “Sire, Gladly, Er I hennes wil gon, My name to tellen the Anon,— ‘ On &amp; Al Only ’ it is Mi Name, Sire, I the seie with-owten blame.” Thanne quod the king, “sire, Certeinly That is a Fair Name, and A ful hy. Sire,” quod the king with mylde vois, “Me semeth, as be the signe Of þ? Crois That ?e haven In ?owre Compenie here, That to Jesus Crist Affiawnce ?e bere.” “That is soth,” quod this good man tho, “For with-Owten him non goodnesse May be do; And ho þat the signe Of the Crois In his Compeni have, From Alle perilles he may ben Save. Therfore be war, I rede now to the, That what peple so Evere thou se, But ?if the signe of þ? Cros be hem Among, With hem thow talke, I Rede, not long.” Ful Mochel spak this goodman tho To the kyng that In the Roche was I-do; Sweche wordis Of Comfort to him he spak, That Alle his hevynesse he gan to forsak; Nethir Of Mete ne drinke he ne thowhte; In so mochel Joye this good man him browhte. Thanne Axede him the kyng tho, ‘In what Maner he scholde do, And whethir he scholde þere long Abyde, Owther thens to Gon with-In schort tyde.’ “Ne seist thow,” quod this good man Ageyn, “That thow belevest In God Certeyn?” “?e forsothe, Sire,” quod the Kyng, “And that I do Ouer Alle thing, Only &amp; Al In him I beleve, Of wheche schal non man me Repreve.” “Sethen thanne that thow dost so,” Quod the good man A?en to him tho, “Ful Sekir thanne Mihtest þou be, That he ne wel Not For?eten the, Ne non that In him hath Remembraunce, In what degre he be, Other In what stawnse, In sekir, sere king, I telle it to the, That God ne wil not for?eten the; And therto, what thing þat thow wilt Crave. Sekir to be, thow myht it have. Sire, tak thow al this for verite, Al that Euere now I haue told to the; For who that In God doth putten his Creaunce, Him may not faille with-Owten variance, That he ne schal haue, At his nede, Of Alle thing that he wele him bede; For man hath he In so gret Cherte, Of non thing so moche, I telle it the. Therefore man, On him to taken non thing I rede, But swich thing As God him bede; And ?if A man In him Self to Moche thenke, And with distorbilons Maketh his herte to swenke, So myhte he fallen I[n] disperaunce; Swich a thing myhte ben his Chaunce.” “Now, good sire,” quod the King tho, “May I thanne Only to God trosten vnto, Of alle thing that me nedith to have, Other what thing that I wele krave; And that God wele thenken On Me, Trowe ?e, sere, that this wil be?” “A, sire,” quod this goode man tho, “Lo, now In disperaunce þou Art I-do, That thenkest &amp; seist As thow dost here, In-to A fowl disperawnce þou fallest there. Therefore I rede the, Ouer Alle thing, That Into bettere Conseille þin herte þou bring, And Ouer Alle thing I rede the, Thin mynde thou sette vppon þ? Trenite; And have Minde how Salamon the kyng To his Sone Evere ?af teching, ‘That Evere God to worschepe scholde he, In what maner place that so Evere he be: Thanne dar the dredyn Of non thing:’ Thus ?af Sampson to his son lerneng.” In the mene whille that this good Man Of the Schipe to the kyng Spak than, The kyng so Ioyful Of his worrdis was, As he hem herkenid In that plas, So that he fyl In a gret stodye tho, And Merveilled how this thing myhte go, And whethir It were In A dremenge, Owther where that he was slepinge. And thus A long tyme he him thowhte In what maner that he thedir was browhte, Of wheche he Cowde knowen non Certeinte Of this Mater ?it In non manere degre. And whanne Owt of this thowht he gan to gon, To his kende Memorie he Cam Anon, And abowtes him he lokede wel faste, But he ne Cowde weten how he Awey paste, For Nethir Of Schipe ne Man he Say, Whech that to him Aperid that day. And whanne bothe Schipe &amp; man was Agon, Into A gret Morneng he fyl Anon; But In his herte he thowghte ful Certeinlye That thike man From God kam An hye; For he wiste wel be the Signe of the Crois That it was Only be goddis voys; For And he hadde been A dedly man, He Cowde not han Spoken As he dide than. And Also he wiste Ful Sekerly, He Cowde not han gon Awey so previly ?yf Erthlich Man he hadde I-ben, Other wise he scholde han him seen; Wherfore his herte was moche the more On god In Al his werkis thore. Ful longe In this thowght þ? kyng Abod; Other whiles he sat, &amp; Oþer whiles he stood. He gan to loken vppon the lefte partye, And thus Sone he gan to Aspie, He Sawh where Cam a schip Anon Toward the Roche Forto gon; That Schipe was wondirly faire A-dyht, As him thowhte to his Syht; And þer nas non thing Abowte, But Rialy keuered with-Inne &amp; with-Owte: Into the harde wawes Of the Se That Schipe was keuered ful Certeinle; But nethir Man ne womman Cowde he se, That Schip to Governe In non degre. And At the Roche it Aryved Anon Also swithe as it Myhte gon. And whanne the king gan this beholde, He merueilled þer-offen Mani folde, What thike Schipe Miht signefie, That to the Roche so faste gan hie, And what maner of thing it sowhte there, That thedir Cam In swich Manere; And Evere this Schipe he beheld there, And of the Aray Alle the manere. Thanne sawh he there isswen Anon The fairest womman that of feet myht gon: Thanne the kyng Abaisched he was Of thike Merveille In that plas; Neuertheles ?it he seide, “Welcome ?e be Faire womman, Into this Contre.” Thanne Answerid sche Agein, “And ?e ben welcome, Sire, Certein, As man that I most desire to se Of Alle men levenge, I telle it the. Eualach,” seide this lady tho, “Al my lyve ?it hider-to, So gret lust I haue to speken with the, And now Am I glad I may the se; And now thow Art in this plase here, With the to speken I schal haue leysere; I schal the lede, and thow wilt gon with me, Into þ? fairest place that euer man May se.” “Now Certes, dame,” quod the kyng, “I merveille me mochel Of myn hider Comeng, For I not ho that hedir me browhte, Ne nethir sen him neuere I ne mowhte, Ne neuere hennes ne wil I go, That til A?en he me wil Comen to, That me In to this place browhte; Oþer wise cam It not In to My thowhte.” “Be my trowthe, sire,” quod sche thanne, “?it spekist thow As A trewe Manne, For I the browhte Into this plase, To speken with the, for I wolde han space; And be me hens schalt thow go, And be non Other, troste wel therto. And ?if thow wilt not forsaken my Compenye, I schal the bringen to hygh seignourie, And maken the Lord Ouer Al my lond, Which that I holde In Min honde.” “Dame,” quod the Kyng to hire Agayn, “Of this wolde I weten ful fayn, What myht ?e han forto do Az now ?e sein me vnto.” “Be my feith,” quod sche, “Sire,” Again, “Of that power I Am Certein, To beren A body where þat my liking Is, And thens him to fetten with-Owten Mis.” “Dame, I vndirstond thy talkyng; But a man of a more wondirful werkyng Have I herd Sein Certein there is, That kan don moche more than this, For he kan Maken of Fowle men faire; Of Folis, wise men &amp; debonaire; And Pore Men, to ben Riche In Ech degre: This Man A Maister, me thinketh, is he; And this May non Man don, Certeinle, But ?if þ? signe of þ? holy Cros with him be.” “A! Eualach,” quod this womman thanne, “Thow Art A fool, &amp; non wis Manne! Thow Art desceiued In thy beleve; And that Anon I wele the preve. For As longe As thou holdest this Creaunce Of wheche thow hast Mad variawnce, In pes ne Reste Schat thow neuere be Whiles that beleve Is In the; For thou knowest not ?it the Endyng Of thi Sorewe, nether the begynneng; For thi Brothir, Sire Seraphe, In thi paleis lith in ful hard degre, That it Asckapen neuere schal he, But ?if it the more wondir be.” “A! dame,” quod the kyng Anon, “How mown ?e knowen swich thing be don?” “For,” quod sche, “I knowe this As wel As thi selven Everidel, How thow were left Owt of thi bed, &amp; he A-bod stille In that sted.” Thanne the kyng Abasched him sore For þ? wordes he herde thore, And was Aferd lest his brother scholde die, For tokenis that sche seide so Certeinlye. Thanne King Eualach Anon with-Alle Nygh In wanhope hadde I-falle, And wende that God had him forgote, So this womman Made him tho dote. Thanne seide this womman to him tho: “Eualach, and thow my wille wilt do, I schal the setten A?en In-to thi lond, And Al welthes bringen Into thin hond. For wete thow, Eualach, In Certein, Owt of this plase gost þou not heyn, But ?if it be Onlich by me, Owt of this plase schalt þou neuere fle; And here schalt thow Enfamyned be, And many mo wondris ?it schalt þou se; For ?if thow longe here Abyde, Thy wittes schalt þou lesen þis tyde. And ?if that thou wilt gon with me, A gret lord schal I Maken the; And ?if thow wilt here lengere dwelle, Thow schalt be lost, bothe flesch &amp; felle.” CHAPTER XXII. Thanne sat this kyng in gret stodying, And thowhte what to don of al this thing; Whethir with that lady he scholde go, That sche seide so wel him louede tho, And therto so ful of Sapiense, Lyk As sche wede In his presense. Thanne Eualach Clepid this womman tho, And Axede hire ‘?if sche Cowde Owht do To tellen him In what plase þat he were; And how fer from his londis there.’ “?e,” quod this womman tho Anon Riht, “Al this schal I the tellen Astyht. Of port peryl this Roche bereth the name, A perilows Roch, And Of gret Fame; And Owt of thy kyngdom Art thow here xvii. dayes Iornees, Al In fere; For A gret Iorne for A schipe it were, In a Monthe &amp; .ix. dayes from thens to ben here. So that there schalt thow neuere haue dwellynge But ?if so be that I thedyr þ? bringe.” Thanne Abasched was he mochel more Thanne he was Ony tym be-fore, That he was so fer from his kingdom I-browht In-to A straunge Regiown: Thanne In gret thowht sat this kyng, And þere made mochel Morneng. Thanne seide this womman to him tho, “Sire Eualach, wherto thenken ?e so? ?if ?e wilen don Aftir My biddinge, Into a ful delitable plase I schal the bringe; And ?if thow wilt not don as I the seye, Many wondir happes schalt þou han In feye; And so Manie Combrawnces scholen Comen to þ?, That with-Inne ful schort tyme schalt þou se, So þat þou wost ben hid in þ? most Caytifes plase That Evere On Erthe ?it Mad wase.” Thanne the kyng Abasched him sore, That to hire wordis mihte he speke no more. And whanne sche say þat it wolde not be, That Answere mihte non Getten sche, Sche torned hire Schipe, and Gan to go Streyht A?en Into the highe se tho. Thanne Anon the king Cast vp his hed, And saw where sche seillede In that sted Fer Amyddis the grete throwenge se, Where that grete Merveilles Anon say he;— The grettest tempest him thowte was there, And the Moste wondirful that was o-where; So that him thowghte þat Al the Se Ouer Al the world schold han be; And In Middis Of that tempest, There was the Schipe Althermest. Thus Sone there Cam A wyndes blast, And that Schipe there Ouer Cast. And As the kyng On þ? Roch there sat, With his Eyen he beheld Al that, And wondred mochel In his thowht What schipe it was that the womman browht. Thanne this kyng bethowhte him tho, That Of him self it was Evel I-do That he ne hadde Enqwered what sche hadde be, &amp; what hire Name was, &amp; Of what Contre; For he here supposed neuere to se, Therfore here Name haven knowen wolde he. Thanne of hire wordes sore he thowghte, How that In Reste he scholde be nowhte As long as he held that Creaunse; Ful Often he thowghte vppon this Chaunce; And For sorwe of this tydinge He ne wiste to don non thing. Thanne gan he to Remembren him Anon How worthily he was wont to Gon, Of his Richesse, &amp; Of his honoure, And On his lordschepis In that stowur; And sethen he thowhte thanne A?en In what persecucioun he hadde ben Sethen Cristen Man that he was, What he hadde Suffred In diuers plas; And thus In disperawnce he gan to falle Tyl A?ens the Niht Sore with Alle. Thanne he bethowhte him Anon, How that Ony wyse he myhte don; For the Roche was A wastable plase, And non Resteng there-Inne Nas. Thanne fond the king the grees there riht That to thike Cave wente ful streiht, Whiche was bothe ful dirk &amp; blak, &amp; hidows On to looken with many A lak; For long tyme was it past be-fore That Evere Ony levyng man was thore. And to hym self he gan to seye, “Sekerly, with-Owten wile I not lye, But entren I wiele Into this Cave, There-Inne Min herberwe forto have.” And the ferste foot that with-Inne he sette, Plat to the Grownd he was smette; For him thowhte that On with two hondis him took, And Evene to therthe there him schook. And thus lay the king In swowneng In þis Manere Thorwgh the Fal that he hadde there. And whanne of his swowneng he A-wook, Vppon the Entre Of the Cave he gan to look; And thus As he In this thowht gan dwelle, A wondirful tempest there befelle, That him thowghte the wawes of þ? se Into the hevene wolden fle, And Al to-berste bothe lond &amp; ston: Thus him thowghte there Ryht Anon. Thanne Cam there so grete A dirknesse That browhte him in moche distresse, That him self he ne myhte not se No more thanne In A pit he hadde I-be. And whanne Of alle thinge he hadde lost þ? siht, And þat non thing he sen ne myht, More Abasched thanne he tho was, Was neuere Man ?it In non plas; But Aftir this gret drede Anon, Good Comfort to him was sent ful son. And whanne In this dirknesse he hadde longe be, And for drede lost bothe wit &amp; Memore, He ne wiste for drede what to do, And In this thowht longe Abod he so. And al the nyht lay this kyng As In Maner he hadde ben In Sowneng, That from him Self he was ful Clene, For On him non Otherwise ne was it sene. And whanne that it was goddis wille, The Clernesse Of day there to fulfille, And the bemes of the sonne Bryht Into Alle the Erthe it schon ful lyht, The kyng that vppon the Grees lay To-fore the Cave dore, As I the Say, Vppon his Face the sonne þere schon, Where-with he A-wook Ryht Anon, And his Eyen Open he gan to Caste, And Abowtes him he loked ful faste; And whanne that the Se he loked vppon, And Ek the Roch that he lay There on, He lefte vpe his Riht hond An hy, And the Signe of the Crois made devoutly. Thanne Cam he to his Mynde Agein As he to-forn was Al In Certein, And kneling, to God made his preyere In this Maner As ?e scholen here: “O thow swete lord God Almyhty, That Comfort And Ese dost to Alle Sory, And me hast deliuered of Manie gret distresse, Of Mani Aventures, &amp; Of Mani heveynesse; And Of Mani hevynesses which weren Comenge, Thow me deliueredest, thow Glorious kynge! O goode lord god, I am thi Creature To whom thow hast ben ful deboneure, And to me hast Schewed gret Mercy, To Me, lord, that ne Am no thing worthi; And my Sowle to helle Scholde han went, Ne hadde ben thy Mercy, God lord Omnipotent; And thy Mercy from helle it gan to withdrawe, And browhtest it Into the Cristene lawe; So, goode lord, me kepe &amp; defende, And Euere thy Grace that thow me Sende; And that the devel ne tempte not me, Whom I haue forsaken, &amp; Only taken me to the; Whose werkis &amp; him I have forsake, And to thy mercy Onlich, lord, I me betake.” Whanne he thus his preyere hadde I-do, Ful faste Abowte him loked he tho. Owt Of the Est he Saw Comen thore The fair Schip that he say þ? day before, Where-Inne that was the goode man That of so mochel goodnesse to him spak than. And whanne he Saw that it was he, Ful glad and blithe he gan forto be, And alle his Sorewes for?at he thanne, For Joye to speken with this good Manne. Thanne ful faste he gan to Crie Of Alle his trespas there to god Mercye. And whanne he Say the Schipe to the Roche gon, Evere to the foot of the Roch he Cam Anon, And Into that Schipe he lokede there, And Say there-Inne thinges of diuers Manere, Bothe Richesse, Jowelles, &amp; vitaille Also, That to Ony lyveng Man belonged to. And whanne the Same good man he Say, That to him hadde spoken the formere day, And seide, “Sire, Ryht welcome ?e be Into this Roche ful Certeinle!” Thanne this goodman Owt of þ? schipe wente Vp to the Roche tho, veramente, And Axed the kyng how he dide fare Sithen þ? tyme that he was thare. “Forsothe, sire,” quod the king tho, “I Was neuere so ful of Sorwe &amp; Wo As that, Goode sire, I have I-be, Sethen the tyme ?e partid from me.” Thanne gan he him forto telle What Aventures that him befelle, And Of that Fairre wommans Comeng, And of mani Anothir Aventures thing. Thanne Answerid him tho this good Man With a smyleng Chere Anon than: “O thow Man ful litel of beleve, Ful litel thing May the Greve. And thou stedfast In beleve wost be, þer nys non thing that myhte Greven the; For And thow wost thenken on hem þat the bowht, Troste thow wel, he forgeteth the nowht; And ?if thow Attenden wilt to his Servise, He nele the forgeten In non wise; As dauid seith In the Sawter book— Hos wele there aftir there-Inne look— ‘Owre lord is Redy In Alle wise To hem that hym Clepen In his Servise.’ In this loke thow have stedfast Creaunce, And thanne schalt thow, with-Owten variaunce, [Have al] where vppon thin herte wil thenke, Redy to the, whethir þou wake Oþer wynke. And thowgh A whille that here thow be Here In preson, As thow Miht Se, Abasche the not for thy beyng; Ful wel hens he wyl the bringe, And qwiten the A hundred fold More Thanne for him dist thow Owht fore; And more Gwerdoun schalt thow have Thanne Evere thin herte kan thenken oþer krave, As witnesseth david the prophete, Where As he Seith these wordes swete, ‘God vnbindeth that is I-bownde, &amp; of here peynes hem loseth In a stownde; For God, the hurte men he keuereth sone, And þ? wikked to goodnesse torneth Anone, Oure God, þ? Ryhtwos loveth Ryht Wel, The Orphanees he gouerneth Ech del.’ “This Owhtest thow to have In knowenge, And holych In thy sperit Remembringe: And thow In thyn herte that þou Synne, It Cometh on of him self More ne mynne, But On Of thy flesches frelte; Here-offen Sekyr Myhtest þou be; For the Flesch, dedlich it is, And so thin herte sekerly It Nis; For thin herte, it is speritwel, And speritwel thing to don Ech del; For thine herte is thing of speritwelte The goode from Evel to knowen, I telle the. And this is Only hise Mesteere, þerfore ‘the Sihte of þ? sowle’ he is cleped there; Thus sendeth the goode lord Above, ‘Sihte of sowle’ to hem that him love, That dedly thinges wile forsake, &amp; Only to his Conseil hem take; Ful seker of welthe mown they be, And Owt of al Maner Aduersite; For thus witnesseth the profecie Of holy prophetis that don not lye. [It is ful trewe] with-owten lesing, [He that] In Synne is dwellyng, In ful strong preson he is I-Caste Whiles that he In Synne doth laste, For thanne he is bownden In strong peine With the develis Combrauns, in Certeine. And ?if Owt Of preson he wil ben vnbownde, To the welle of Cownseil he moste In a stownde, The wheche is openly now Confessiown, That is to the devel Riht fowl Confuciown; “Anon Of presown he is vnbownde Thorwgh Confesciown that ilke stownde; Thanne the develis Cownseil forsaketh he, And alle þ? werkes that to him longen to be. And In this Manere wele oure Saviour His Servauntes bringen owt of dolowr, And Owt of presown thus hem bringe That to-fore the devel hadde In Chalenginge; And thus the Brosed, hol doth he Make, That Ony thing wele don for his sake. For Manie Men In this world there be, That Maymed In here Membres ben Sekerle, And so harde here Membres ben hurt Echon, That On non foote ne mowen they Gon; And sweche Men forsothe they be, That the Membres of the sowle han lost Sikerle, And þe Swetnesse of þ? herte with-drawe Be worldly lustes they they han hem slawe; But Otherwise scholden they do, As I schal the seye, now herkene me to, What the swetnesse of the sowle it is, Ful delitable thing, &amp; ful Of blis. “The membres of the sowle these bene: Swetnesse of herte Is On ful schene, Good Religiows, with pyte, Lowliche reuerence to God, &amp; divinite Innocense, &amp; ful therto of Mercye: These ben the Membres of þ? sawle sekerlye; For the sowle, sosteined here-bi et is. “And what sowle that of these Membres don Mis, It may not wel Governed thanne be, For these ben the hondes &amp; feet sekerle That to Mannes Sowle belongen Echon, And elles May it nethir Meven ne gon; For Anon As the sowle þese membres hath gete, Thanne to the body it is dressed ful swete; Ful wel is that body At Reste &amp; Ese That with the membres of þ? sowle can him plese Lo thus Redesteth God of hevene Hem that him loven woth Milde stevene.” Sweche wordis, &amp; Other Mo, The goode Man of þ? schipe the kyng spak vnto, And Comforted the king moche In this Manere With tho wordes þat he to him Spak there. Thanne the kyng this good man gan to refreine, And Axede him of that faire womman Certaine, That with him was the formere day, And with hire him wolde han had Away. Anon the goode man him Answerid thanne: “Ful wel know I that ilke wommanne That to the Semede so fair and Riche, And In alle the world the thowhte non swich; ?it, whanne sche was In Myn howshold, Fairere sche was be an hundred fold, And bettere At Ese, thanne sche now Is, And moche more In welthe, with-Owten mis. And whanne sche An-hawnsed so was In that ilke delitable plas, And whanne Myn hows thus was I-Mad, And sche alle delicasies there-Inne sche had, Anon In herte took sche gret pryde— So ful of welthe sche was that tyde— And Anon thowhte that sche lady wolde han be, As I was Lord In myn Owne Sovereinte, And that of hire I scholde haven non powste, But heyere than I sche thowhte þer to be; For so mochel bewte was hire tho vppon, That Erthly man was there neuere non That Into hire face myght haven a siht; So fair sche was, so Cler, &amp; so briht. “And whanne that I knew Al hire thowht— As that from me is hid ryht nowht— And that to me sche thowhte swiche felonye, That in thike plase non lengere myht I hire drye; But threw hire owt of myn hows Anon, Into A wers plase that sche scholde gon, Where that non thing so wel At Ese Sche ne Is not, ne neiþer that doth hire plese, Ne so gret bewte hath sche now non As that tyme was hire vppon. “And from that tyme ?it hidirto, Alle hire Miht and power hath sche do, Me to wraththen what sche May; The wheche is hire labour bothe i Nyht &amp; day. And for that sche sawh that I Cam to the, The to visite &amp; Comforte In this degre, It was the Cawse Of hire Comenge, Owt of this plase the forto brenge, And Al hire wyl thanne to fulfille,— Thus ful of wikkednesse sche is, &amp; ille,— And to don the forsaken thi Creatour That the Supported &amp; holpen In Mani a stowr. Therfore As longe As to thi Saviour thow kepist þ?, And from him ne Flechest in non Manere degre, There ne schal non Manere thing the faille That to thi body Or Sowle May Availle, That to the it schal Anon I-grawntid be Ful Sekerley, Sere, As I tellet the.” CHAPTER XXIII. Thus In this Manere spak this good Manne Ful long with the king In þ? Roche thanne, And with so Manie wordes swete Thus tawhte him the develes lore to lete. And the kyng Alle his tales wel Abod, &amp; ful wel hem likede, &amp; stille he stod, For so Wel him liked his Talkyng, That it was ful Ioyful to the kyng. Thanne this Goodman took him be the hond, And be his Name him Cleped, I vndirstond, That he took be his Crestenenge, Sire Mordreins, that was ferst Eualach þ? kynge. Thanne Axede this goode Man there Anon, ‘?if he hadde Ony honger him vppon.’ Thanne the kyng Answerid Anon there With faire wordes In this Manere, ‘That ?if In his Compenie he wolde Abyde, And not from him gon At that tyde, Al his hevynesse he Scholde Forgete, And bothe hunger &amp; thurst scholde he lete.’ Anon be the hond he gan him lede Down to the Schipe In that stede, And there him schewed Alle Maner Of Richesse Of Mete, &amp; Of drink gret pletevousnesse, That Ony herte On kowde bethenke, In that Schipe was Of mete &amp; drinke. Thanne seide to þ? king this good man Anon, “Lo! Alle these deintes In thi wil wile I don, To taken there-Offen what Euere thou liste, To Eten &amp; drinken Al Of the beste; And At thi wille Al this Schal be In this Manere, as I telle it the.” And whanne þ? kyng Al this Merveille beheld, With Alle deyntes Anon he was ful fyld, That hunger ne thorst ne felte he Non, Thanne streyht from his Mete he hadde gon. ?it More seide the kyng to this good man tho, “Sire, I wele ?e wete that it be So,— That with ?owre wordis that ben so swete, &amp; Of þ? Sihte of this drinke &amp; Mete Wheche that ben In this present plase, That In this Schipe Schewed þou me has,— That Sihte So fulfilleth Me, And maketh me ful Of delicase, That to Eten ne drinken have I non lust; For so Mochel In thy wordis I trust. And sethen ?e sein that ?e knowe Alle Mennes thowhtes vppon A rowe, Thanne knowen ?e Myn with-Owten faille; Wherfore I preye ?ow Of good Cownsaille.” Than Answerid this good Man Anon, “Thy thowhtes I knowe Wel Echon; Thow thenkest On Nascien, thy brother dere, That the Womman tolde the of here. For him wele I not Forgete, neþer vpe ne down; Thow schalt him Seen In A-visiown Decende from the hevene Adown ful Rathe, And In the Nynthe Flood he schal him bathe, That largere and deppere it is to Seye, Thanne the toþere viij. ben In feye.” And whanne the kyng herd him Sein so, Ful sore Abasched was he thanne tho, And Merveilled mochel what this Man were That sweche wordes Spak to him there, How that he Scholde haven knowenge Of Sweche A Maner Strawnge thinge. There-by he thowghte Certeinly That he was non Man to ben dedly; But so bold dorste he not thanne ben thore Of him to Enqweren there Ony More. And whanne he hadde Avised him In this Manere, Anon him preide, And gan to Enqwere, “That he wolde tellen him Alle &amp; Som The Signefiawnce Of his Avisiown, And that ?e Wolden, for god Almyht, It me declaren now Anon Riht; For I have Ful longe In gret thowht be, What signefiaunce it Mihte ben to Me.” Thanne Answerid this good Man Agein, “That schalt thow neuere weten In Certein Into the tyme &amp; Into that day That this viande owt Of this plase the bringe away. And thanne Schalt thow knowen [the certeinte] What that thy vicioun doth signefe, Al from begynneng to the Ende; Thanne schalt thow knowen how it schal wende. “And be this I Chastise the wel, But from hens-forward, neuere Adel, What Maner Merveilles that Euere thow se, Loke that abasched no more thow be. ?it Merveilles here-Aftir schalt thou se, As the vois In thy paleys told to the Whanne Nasciens and thow On bedde were, Vppon on Cowche liggeng there, Where that ?e fillen In Swownenge For gret drede of that Noise herenge; Where As the vois Seide In this manere, ‘Of more dredes &amp; Merveilles scholen ?e here Thanne Euere ?e diden to-fore this day:’ And thus the vois to ?ow gan Say. Wheche is the wille of goddis sone, That Alle these thinges scholen ben done, And that here-After he wele Schewe Swiche Merveilles vppon A rewe,— To hem that him liketh ful wel, They scholen hem sen Every del,— The wheche, Alle Othere Merveille scholen pase That Euere ?it to forn tyme of ?ow sein wase; And ?if þou wilt In trewe Creaunce the holde, And In herte stedfast stable and bolde; What so euere hens-forward that thow se, Ful wel from þ? devel þou myht kepen the, And more Stedfast to be In thi Creaunce, What so befalle the In Ony Chawunce. And hens-forward ?if Oni Aventure Come to the Be man Other womman, what so he be, That faire Casten the forto deceyve, Loke In Alle weye from hem thow weyve, That nethir for ?iftes ne for beheste, Loke þou ne troste to leste ne meste; Nethir for fair speche, ne Glosing, From thi Creatour Make þou non parting. “And loke that thow have Evere In thy Mynde The dede of Adam þ? form fadir be kynde, How that be the devel deceyved he was, And owt of paradis Cast, þat blessid plas; For he fulfilled the devellis wylle Be Counseil of his wif, wheche was ylle. “And loke that thow have this In Remembrawnce, What so the behappe In Oni Chaunce; And therby myhtest thow knowen ful wel Alle Manere of Cownseilles Everidel, Whethir it be for good Oþer for ille, Oþer the forto save, Owther forto spille. “And for thow scholdest knowen Alle thing That scholde ben to thi lordes plesing, Therfore schalt thow leven non Cownsaille That to his wille scholde dis-Availle; And thowh they the behoten ?iftes &amp; Richesse, Be war, putte not þ? in distresse Forto don A?ens his plesinge; Be war þere-offen Ouer Alle thinge. And bethenke the Alwey In thy Mynde, That Erthly ?iftes ben not so kynde As ben the ?iftes Of hevenly good, Hos that it wel vndirstood; For Erthely ?iftes ben freel &amp; Mevable, &amp; hevenely ben stedfast &amp; Euere durable. And loke thow that now hens-forward, Of these ?iftes that thow take good Award, And thow take not On ?ifte for Anothir, Be war ther-Offen for Ony Othir; Sethen thow knowest whiche ther be, The goode thou take, the Evele thow fle. And be this, Alle wikked temptaciouns From the Scholen passen, and trebulaciouns; And to Evere lastyng Consail þou schalt be take, And be browht from wo &amp; wrake.” And there Ryht thus In this Manere This goode Man of the schipe to hym spak there; Ful Mochel his wordis liked him tho, And to gret prophit torned hym Also. Thanne Atte laste-Axede hym the kyng, ‘How long In that Roche scholde ben his dwellyng.’ Thanne Answerid the good man A-gayn, “In this Roche Schalt thow byden Certain Tyl that the devel Owt the take be þ? left hond, And the Roche to forsake, thou it vndirstond; For Erst Owt Of this Roche shalt þou not fle; And of Al this, Sekir Mihtest now thow be.” Thanne was the kyng Abasched ful sore, Of the wordis that he thanne spak thore: That the devel Owt Of the Roche him scholde brynge: It was to him tho An hevy tydynge; Thannece to the Erthe he fil Anon, And ful gret Morneng him fil vppon. And In this Mene whille tho This good man to the schipe gan go. Anon As he Owt of his thowht Awook. Vp gan he stonde, and Abowtes him look, And Nethir Man ne Schipe Sawh he, As fer As he loked Into the Se; For In the same Maner As he to-fore wente, Riht so dide he tho to his Entente. Thanne this kyng Merveilled wondir sore What Manere Of Man that this were That so him Certefyed Of Alle thing, As wel Of begynneng As Of the Endyng. Thanne ful sore him self he gan to blame, That he ne hadde Enqwered his Name, And Enserched what he hadde be, Owther God, Owther Man In Ony degre; Evere vppon this point ful sore he thowhte, That theke Man to knowen Myhte he Nowhte. ?it Anothir thing him Rewede sore tho, Whanne that this good man was Ago, That he ne hadde Enqwerid of him there, ?if he scholde han lyved In that Manere, Tyl that to him he hadde Comen Ageine,’ And this of him forgat he to Refreine. Al thus the kyng longe to him Self spak, Til Atte laste he herde A gret Noise with-owten lak, Cryeng of wawes Of the se; But ful gretly he Merveilled what it myhte be. Thanne he gan him to dressen Anone Vpward, &amp; Into the Se he loked ful sone, And westward him thowhte Cam seilyng þere The same schipe, &amp; In the selve Manere, That the faire womman Cam In to-fore, Where-Offen Abasched he was ful sore; For he him dradde sore, as he stoode, That sche ne Cam for none Goode. Thanne to God preyde he ful faste, His sowle forto kepen, so was he Agaste; What so Evere become Of his flesch He ne Rowhte, wheþer hard Oþer Nesch. And thus In his preieres was he stedfast Al the while thar It Myht last, That of his goode purpos not left schold he be; Thus preide he to God In Maieste. And whanne his Orisown thus was I-do, Into the Est Anon he torned him tho, And there Anon Made he his devociown— In Minde of Ierusalem, that worthy town Where-Inne thei gonnen Crist Crucifye, That blessid body, the Sone Of Marye,— Owt Of his Caytyvite him forto bringe, &amp; deliueraunce of the womman that was Comenge. With this Cam þ? Schipe to þ? Roche Anon Also faste As it Myhte gon, Also &amp; as Riche As it was Ere; Thus there him thowhte In Alle Manere. And whanne to the Roche Aryved sche was, Owt of þ? schipe sche Cometh a ful gret pas; But the king ?af hire þere non Greting, Ne non Word to hire spak At here Comeng. And whanne sche Sawh þat he wolde not speke, Anon there sche gan to him Reke, And gan him Axen ‘how he hadde fare Sethen the tyme sche was last thare.’ Anon he seide, ‘sche ne hadde not to do Of no thing him to Refreinen so;’ And Oþer Answere tho hadde sche non; Ches whethir sche wolde Abyden Oþer gon. And whanne sche him herde thus Answere, Anon to lawhen be-gan sche there: “Kyng Eualach,” sche seide, “I se by the, Thow hast lost bothe mynde &amp; Memore; For sethen that thou took this CreAunce, The hath behapped ful Mochel Noisaunce, Ful Mochel sorwe and trebulaciown, And ?it Mochel More is the forto Com, And ?it there-offen ?evest þou neuere Adel, But, As me Semeth, it liketh the wel As Ony worschepe þat Evere haddest þou, And as moche it were for thy prow. Neuertheles thanne, I kan the telle Tydinges newe, bothe fresch &amp; snelle, That I have sein with bothe Myn Eyen; For it is ful soth I schal the seyen. Streyht from sarras I come to the; That I schal Sein, thow myht leven me; For wete thow wel Ful Certeinle, That ded Is thi goode frend Seraphe; For Neuere schalt thow him se with Eye, Neþer Saracynte thy qwene, Certeinlie.” Whanne that the kyng thus herde here seyn, Anon fowle Astoned was he tho Certein; But ?it Neuertheles he ne leved it Nowht, So Mochel On Jesus Crist was his thowht; But for the grete love þat he hadde to his wif And to his brothir, with-Owten Strif, That Cawsed him moche more mone to Make For his Qweene &amp; sire Nasciens Sake. But for Owht that sche Cowde sein him to, Owt [from] that Roche Nolde he not Go. And whanne sche Saw that with non falsnesse Him Ouercome ne bringen In distresse, Sche bad him ‘Come sen the Riche thinge That In that schipe sche dide him bringe.’ Thanne to hire seide the kyng Ageyn, þat “In the Schipe I ne wele not Comen Certein, Ne for non thing that thow kanst do, Owt from this Roch I wele nowht go.” Thanne Onkeuered sche the schipe In haste, And preide him loken Atte laste. Thanne the kyng loked In for the Nones, Where-Inne he sawh many preciows stones, As that him thowhte there to his Eye, And mochel Other Richesse Sekerlye. “Lo, kyng Eualach, thow wenest that I be For non goodnesse I-comen to the; But ful wel mystest thow weten &amp; knowe, That Al this Richesse þat here Is On A rowe May Not Comen from non Evel plase,— For ful mochel Ioie there is, there this wase,— And ?if thow wilt with me now go, Owther My Cownseil Assentyn vnto, Al this Richesse schalt thow have, And ?it Mochel more ?if þou wilt Crave.” Lo Al this Counseil ?af this wommanne To this kyng Eualach there thanne; But for alle hire wordis &amp; hire faire promyse, Thens wold he not Gon In non wyse; And ?it ful moche distorbeled he was For his qweene &amp; Seraphe In that plas. And whanne sche beheld him Atte laste, That In his Creaunce he was so stedfaste, So whanne that Eualach sche Cald him there, For that Name he wolde not Answere; For, he seide, the devel he hadde forsake, And Onlych to God be baptem him take; Thanne Gan sche to lawghen Eft sone, And seide, “Eualach, litel hast thou to done; For be that Name, I the now Say, Worschepe and Conqwest hast þou geten mani day; But be that whiche now thow hast to Name, Ne Gote thow neuere but thowht, sorewe, &amp; schame.” Ful longe it lasted, this temptacioun Toward this kyng with gret tribulaciown, That so sche him Reproved of his distresse, Of his Angwisch, &amp; of his porenesse. And Euere Answerid this kyng Agein, Onlich Of goddis myht tho In Certein, And Also of Goddis Rihtful Creaunce, “Whiche that I wil holden with-Owten variaunce; And for Alle the ?iftes &amp; the beheste, Neþer for Alle the Richesse, lest ne Meste, Ne schal me tornen Owt Of my thowht From him that me dere hath bowht.” Whanne þat sche sawgh that in non degre Owt Of that Roche to don him fle, Nethir for ?iftes ne non qweintise, Ne for non thing þat sche Cowde devise, Thanne Anon to þ? Schipe sche torned Agein. As to fore tymes sche dide ful pleyn. Anon Riht thanne As sche was Gon, A fowl strong tempest there Ros Anon, Riht As fowl &amp; hidows it was thore As it was the tother day there before. Thanne here-Offen Merveilled þ? kyng Anon How that this womman was so gon, And that Al the Richesse hadde him browht, Whethir that it were Owht Oþer nowht, And that In schort while sche hadde I-be At Sarras, &amp; to him I-comen thedir A?e, “The wheche xvij dayes iourne scholde be As to forn tymes sche told it to Me.” And whanne this tempest he Sawh thus fare, In his herte he hadde ful Mochel care; And so gret dirknesse fil him vpon, That sihte there myhte he sen non, But ?if it were tyme of lyghteneng That to him Cam beforn the thondring; And Evere this tempest trowbled faste, That seker, Euere he wende it wold han laste. And whiles he was In this thenkyng, Him thowhte he herde A wondir sowneng Wheche that scholde Comen from An hy. As tho him thowhte ful trewely; So, what for ferd &amp; for that sown Streiht to the Erthe he fyl Adown, That he ne myht steren foot ne hond, Nethir non lyme where-Onne to stonde, But that Onne this, with his hondis two, To the Greces of the Roche he Cleved tho. And whiles that he lay In this degre, Anon A thondir Clape Cam there fle, That Al the heyest partye of that Roche Anon Into the se-botme gan forto gon, So that there lefte but a litel spase The kyng Onne to Reste þat there wase; And the Remnaunt that was smeten Away, Was neuere more sein Into this day. Anon the kyng for drede fil there A-down, Ful longe there liggeng In a swown. Whanne Owt of his swowneng Awaked was he Thorgwh the Comforteng Of the Maiestie, Al the tempest was Ouer gon, That noise ne thondring herde he non; Therto the See, In pesible stat it was, That to fore tyme was hidows in þat plas, So that of tempest herd he neuere A del, Wheche to forn times he herde ful wel. Thanne Abowtes him loked he ful faste, And the Roche he Missede atte laste, Whiche þat was the heyest partye; Thanne In his herte hadde he gret Anoye, And In his Mynde was gretly Abascht, How that Roche was so de-dascht. Thanne Anon gan he forto Make The signe Of the Crois, for Owre lordis sake; Bothe vppon his hed and vppon his body He made the Signe of God Almyghty, And besowhte God, for his special grace, Him to Comforte &amp; kepen, In that place, In Riht wit, Mynde, &amp; Memorye; Thus this kyng tho to God gan Crye. And whanne thus his preieres he hadde I-do, A wondirful lust thanne Cam him to, That he moste slepen Nedelye, As here vs telleth this storye; So that On the Roche there he slepte, Vppon swich A spas As him was lefte; And whanne Of his slepe þat he A-wook, Swich An hunger there him took, That him thowghte ded forto be, But ?if of Mete he hadde plente. And whanne thus longe ne had mad his Mone To him Self there Al Alone Of his Misaise and hunger ful strong, So þat lyven him thowghte myhte he not long: And as Abowtes him he lokede there, He say, him thowghte, In a qweynt Manere, Ligeng vppon A grees Of ston, A wondir blak lof there Anon; And whanne this lof beheld he tho, A wondir strong pas he gan forto go To-ward thike lof, [it] for to take, Lik As gret hunger it gan to Make. And whanne he hadde it In his hond, It forto breken tho gan he fond; But therto hadde he no Miht; But al hol to his Mowth Anon riht He it there putte, to han biten vppon; And therto his Mowth he Openede Anon. And In the Mene whille him thowghte he herde A wondirful noise, and qweyntely Ferde, As thowgh Alle the fowles of the Eyr To him ward they gonnen Repeire; For wheche gret drede In that Manere Anon his hed he lefte vp there; And to him there Cam discending Adown A merveillous fowl with a wondirful sown; For so wondirful he was, &amp; so divers, That neuere to forn tyme tonge Cowde Rehers; The hed of him was as blak As pich, Ne non Othir Colowr was it lich; And therto, bothe his Eyen &amp; his teeth, As brennenge Fir forsothe they beth; But the schape Of his hed, it was Lik An Orible dragon In that plas, And therto two hornes In his hed; It was A wondirful sihte In that sted: Also A ful long nekke like to a dragown; A wondirful brid, &amp; of a qweynte faciown; His brest lik a lyown Schapen was there; His feet like an Egle In A qweynte Manere; And from þ? Joyntes Of his feet to þ? scholdres vpriht. Wondirful wynges, &amp; swyft to flyht,— As swift they weren In alle thing As to-forn the thondir is the lyhgtenyng— And therto As hard As Ony steel, As scharpe As A Rasowr bytyng ful wel; Therto his fetheris white weren Also, As scharpe as storm Of hail therto; And whanne that scharply he fyl A-down, This ilke brid made A wondirful sown. And therto the bek of his hed that was there, It was as scharpe As Ony spere, And Also brennenge, vppon forto se, As lyghteneng that to-fore þ? thondir doth fle. Uppon this Maner, lik As ?e here, Was this brid On this Manere, As Recordeth here the devyn storye That to vs hath put In Memorye; So that this Bryd ne fleeth be non weye, But that alle briddis &amp; bestes of hym haven Eye; Be whom, þ? Saviour Of al this world In this brid scheweth, be his Owen Acord, Bothe his miht &amp; Ek his drede; And alle Creatures of hym took hede; For that brid is so dowted, I telle it the, That be what weye that Evere he fle, Bothe brid &amp; beste they don him fle, Lik as be figiure I schal Schewen to þ?: Behold, how þat derknesse to forn þ? sonne doth fle, Riht so Alle briddes &amp; bestes, I telle it the, So fleen the sihte Of this brid, lo, That to forn tymes I declared ?ow so. And of swich kynde this brid it is, That As thre to-gederes with-Owten Mis— As the Scripture Recordith now here— That As thre Oueral he flikth In fere, Lik as he that of a womman was born With-Owten compeine of Man, As I have rehersed beforn; And whanne Redy to ben born they be, Of A wondirful kynde this storie scheweth to me; For so Cold they been In Alle thing there, That non wiht duren it May In non Manere, Sawfe Only the modir of the same, Wihche is a brid of a Merveillous fame; For whanne this long suffred hath sche, And non lengere with that Cold may sche be, Hire Eyren sche leveth, &amp; taketh hire flyht Into a fer Contre there Anon Ryht, Where that sche hopeth forto fynde A precious ston of Merveillous kynde, Wheche In the vale of Ebron is at alle dayes, Of a wondirful kynde, as the storye sayes; For Of his owne kynde he is so hot, That non man therwith him self dar frot Til it gynne Chawfe Of his Owne kynde, Thus fareth theke ston So good &amp; hende. For there as Cold is, it loketh pale, As kynde telleth vs be Olde tale; And whanne Cold thing A-chawfed is Owht, Anon to Red Colowr it is I-browht; And thus be frotyng Of that ston, It be-Cometh Red as Ony Blood Anon. And whanne this brid this ston hath fownde, Therwith sche hire Chafeth In that stownde; And litel &amp; litel sche schawfeth hire so, Til that hire Cold be ful nygh Ago. And ?it In hire beek sche taketh it thore, And hire self doth chawfe ?it wel more; And ?it sche thinketh ful litel there For the grete Cold þat sche soffred Ere; And whanne that hete sche feleth plente, A?en to hire Eyren thanne doth sche fle. Whanne that In place sche cometh there As to forn tymes hire Eyren were, So hot sche semeth to been with-Inne, That Al hire body on fyr doth brenne, That hire Self helpen sche ne May, So hot sche is with-Inne, þ? sothe to say; And therfore thanne weneth sche That hire Eyren Alle I-brend scholde be, So that sche withdraweth hire there fro, And with hire body not neigheth hem tho, But þat A good spas from hire nest, As hire self it liketh hire best; So þat be the hete of hire body so fer fro, Hire briddes sche bringeth forth Alle þ?, That for Cold scholden Ellis dye: This is here kynde ful Certeinlie. And thus, thorwgh Chawfyng of this ston, The Modir to powdir is brend Anon. And whanne hire briddes thus browht forth be, Abowtes the Asches of hire Modir gonne they fle, And there-Offen taken here sustenawnce That was theke tyme to here plesaunce, Tyl that they haven bothe lif &amp; membres: Thus Eten they of here Moder Syndres. And whanne Alle they ben Eton Echon, The Syndres Of here Modir, &amp; not þeroffen left on. Anon So prowde they wexen Alle thre, That prowdere briddes ne Mown neuere be; Thanne Comen the tweyne that males be, That neither Other may suffre In non degre; And whanne here ful strengthe fully they have, Eche of hem Of þ? thridde, Maistrie doth Crave, To han the femele At his owne wille; Thus to Othir forseth him vntille, So that Anon, thorwgh gret pride, The ton the tothir Sleth that tyde. Scipilions, is Clepid this brid, As thus In this storie it is red. Swich was the brid that decendid þere Down to the kyng In this Manere, And smot the lof Owt Of his hond, That to his mowth to putten gan he fond; And Into the see he threw it there, Riht fer In a Merveillows Manere. And whanne he hadde so I-do, He took his flyht, &amp; fleygh him fro; And Aftirwardis he torned Ageyn, And the kyng to the Erthe was fallen pleyn; And with his Ryht wynge he smot him so That his Clothes &amp; his Skyn he barst vnto, And from the haterel In to the foot, Into the harde flesh that strok it bot; And thanne this brid took forth his flyht From that kyng Anon Tho Ryht. And þ? kyng In swowneng at the Erthe lay, For drede &amp; sorwe of that grete Afray, Tyl that the day was Nygh Agon, And the Nyht faste Entrede vppon. And whanne he was waked of his swowneng, Ful feint &amp; feble he was In alle thing, That of the grete hunger he hadde to fore, Whiche that him Greved so sore, Thowgh Alle worldly mete thanne had he sein, There-Offen to Ete he ne mythe Certein. And thus Abod he Al that Nyht Tyl on the Morwe it was day lyht; And whanne the day be-gan to dawe, Thanne þeroffen was this kyng ful fawe. Thanne he bethowghte him In his mynde Of that brid so Merveillous of kynde, That his lof so hadde Casten Away. Many thankynges to God he ?af that day, And seide, “lord God, I-worscheped thow be, That from Alle these sorwes hast deliuered me, &amp; wilt that I do bigge my synne Ere than I Owt Of this world twynne; For swiche wordis Of solace ?e han me sent, That Of hunger have I lost myn talent, Sowfe Only hunger Of sowle to susteyne; Therfore, lord, I me to the Compleyne. Now knowe I wel that this Maner thing To me hidir Cam for non forthering, But me to deceyven be weye of Richesse, Be ?iftes, Owther be fayr promesse; And þerfore schal I neuere, In tyme comenge, My Mowth to Opene for non Swich thing, Thowgh the body Scholde suffren ded Rathere thanne to Eten Ony bred, But ?if it be, lord, thorwgh thy sonde, Ony to handelyn with Myn honde; Ne neuere Owt of this Roch wele I gone, But evere here dwellen Alone, Tyl that, lord, thy wille It be, Owt of this Roche to taken Me.” And thus vi dayes beleft the kyng In that Roche, with-Owten lesyng; And Eche Of these dayes Cam this good man, And him comforted As he wel kan: Thanne swed the womman After, Eche day, Of him to fonde to geten hire pray. This Man Euere him tolde wordis Of Comfort As Often As to him he gan Resort, And Euere spak the womman of Noysaunce To hym, And Euere Of distorbaunce. And whanne it was Comen to þ? seventhe day, This good man to him Cam with-Owten delay, And thus to him seide there in haste, “Thin Owr of deliueraunce Aprocheth faste, ?if thow wilt hennes-forward The kepen from temptaciou[n]s hard Of the devel, whiche he wil Asaye In many weyes the to be-traye.” Thanne Axede him the kyng ‘In what Manere From him he myhte defenden him there.’ Thanne seide A?en this goodman tho, “Wrath-the not thy God, what so thow do, And Owt Of this Roch deliuered schalt þou be With-Inne schort tyme Certeinle; But ?it Manye dredes schalt thou se Er that owt of þis Roche taken thow be.” Thanne thus partid this good man Away; The kyng there lefte, sothe to say. Ful glad &amp; Joyful he was In herte, That non thing ne myhte him smerte, And thowhte, ‘thowgh that he schold dye, Owt Of that Roche wolde he not hye, But Rathere ded there he wolde be, Thanne Owt of that Roche forto fle.’ Thus longe In this thowht gan he dwelle, That Aftir tyme So it be-felle He loked ful fer Into the See: A fair Schipe Cam þere seylleng, thowht he; bothe gret &amp; Riche him thowghte it was; bote neþer man ne womman In that plas that Schipe to Governe, nethir to Gye, thus him thowhte ful Certeinlye. and whanne longe it hadde so go In the hyghe See bothe to &amp; fro, atte laste towardis the Roche he drowgh A ful gret speed, &amp; faste I-nowgh. and thus sone began there In the see wondirful tempestes þere Anon to be, So hidous &amp; so Angwischous in eche Manere, that so hidows tempest saw he neuere ere. this tempest this Schipe to the Roche browhte, that it scholde Alto-breken him thowghte; It snew, &amp; haillede, &amp; thondrede faste, So that þere was manie A bitter blaste, So that it Semede that Al the firmament On peces hadden borsten verament; For he wende the Ende Of þ? world þat day had be; thus thowghte the kyng thanne ful sekerle. And the kyng in þat Roche had non sted Where that he Myhte hyden In his hed, For the part Of the Cave was blowen Away Into the See, As ?e han herd me Say. And this faire Schipe beheld he thanne; but he say nethir Man ne wommanne. and so thikke Abowtes him Cam the thondring, and Many A wondirful lyghteneng, that Neuere he wende to asckapen thenne, so wondirfully þ? lyghtenyng gan to brenne; thus Suffrede the kyng Al that tempest, whiche After it torned him for the best; Al this was disseisse to his herte, for he soffred peynes Many &amp; smerte; but for alle the peynes he suffrede tho, to the Schipe from the Roche wolde he not go. And whanne this tempest hadde longe be, thanne Atte laste gan stillen the See, and the wedir to Cleren faire, and the sonne to Schewen vppon the Ayre; and whanne he sawgh the wedir thus slake, Ful gret Ioye he gan tho to Make. thanne the Sonne there vppon him Schon, and thanne the kyng lokid vp Anon, and sawh his Clothes Al to-Rent, where-Offen he Merveilled verament. and thanne so sore the Sonne chawfed him þere, that he wende Al the Roche hadde ben on fere, and that the sonne scholde han brend Alle thing, Of this world to han Mad An Endeng. and al was don for this Skele tho, ?if þ? kyng Into the Schipe wolde han go, Ferst for Cold, and sethen for hete; but for nethir the kyng þ? Roch wolde not lete; for Rathere ded there wolde he han be, thanne his lord to wraththen In Ony degre; Oþer that from þ? Roche he wolde gon, Rathere the deth to suffren Anon. and thus In this Angwisch longe bod he there, and In swowneng fyl In hard manere; and so longe lay he Stille As A ston, That wit, syghte, ne Mynde, haddë non. And whanne that he of swowneng A-wook, For drede &amp; sorewe ful sore he qwook, and lift vpe his hed, and beheld ful faste ?if that strong hete ?it dide Owht laste. and Whanne he sawh the day þat mesurable was, and but Mesurable hete In that plas, As betwenes noon &amp; hevesong scholde be, bothe glad &amp; Ioyful thanne was he; thanne Asaied he Anon vpe forto stonde, For the vanite In his hed that hadde ben longe; And whanne þat he gan vpe forto dresse, In hed, body, ne Membres, felt he non Siknesse. thanne stood he vp On his feet, and there abowtes him loked ful sket, and Merveilled Of the grete Aventours That he hadde there suffred Of dolours; and Of Alle this thanne felte he Ryht nowht, Where-Offen he Merveillede In his thowht; and Otherwhille he thowghte A dremenge to be, and Otherwhilles he thowhte it for Certeinte, and Otherwhilles he Cowde Remembren him wel Of the Aventures thanne Everidel. CHAPTER XXIV. There is no break in the English MS, but it goes straight on with the new subject of Celidoyne in prison, p. 309. The copier of it must have left out a column or page of his original. Thanne thowghte the kyng al In his herte Of Manie trebulacions &amp; of peynes smerte; that the day was past, &amp; wax to Eve, thanne the kyng ful sore gan him Meve. Anon thanne lokede he fer Into the See; A fair schipe fast seillyng Comen sawgh he, therto so Richely arayed him thowhte it was, but he nyste Of his Comeng what was þ? cas, for so Riche A schipe, him thowghte, sawgh he neuere non To fore tymes On non water nethir Seylen ne gon. and whanne the Schipe Aproched him ny, Anon Into þat Schipe he lokede An hy, and Sawgh where that hengen scheldes two; In þ? forcastel Of the Schipe they weren I-do, Where-Inne was A towr ful Rialy I-dyht, As semed þat tyme to the kyng In Syht; On wheche towr, As I vndirstonde, bothe scheldes to-gederis diden they honge; Of wheche the ton scheld was his, the tother Nasciens wit-Owten Mys: thus him thowghte wondirly Sore, but Evere he Merveilled how they Comen thore. And whiles that he stood In this thowght, to þ? Roche this Schip Anon was browght: and as it was to that Roche Comenge, Of An hors he herde A wonderful Neyenge, and so bonchede &amp; ferde with his feet that it thowghte the schipe to bersten In þat fleet. Anon the kyng gan to herkene this Neyeng, and Merveilled ful Mochel of that thing; For that hors he knew there Anon whanne he him herd so taken vppon, And wiste wel that it was the same hors that from kyng Tholome he gat At Orcaus, Whiche that In the bataille he wan there; And the same hors he wende it were, what be Neyenge and Other fare, The same hors he wende hadde ben thare. And thus wondred he mochel In his thowght, how hors &amp; scheldes thedir weren browght. thanne to the Roche it Aplyede Anon; and tho to the schipward the kyng gan gon, To beholden what peple and what Meyne In that Schipe that he Cowde se. and whanne that he gan there-Inne to beholde, he Sawgh Mochel peple, &amp; Mani-folde. And Owt Of that schipe there isswed Anon As In Maner Of a knyht, and to him gan gon; and whanne that he gan the kyng to Aprochen Ny, the kyng him beheld ful witterly; hym thowghte that be his persone &amp; figure an hygh Old knyght of his, I the Ensure, that Brothir to his steward schold han be, that Slayn was at Orcaws ful sekerle. and whanne this knyht to the kyng gan gon, he him grette with hevy Chere Anon; and the kyng Ran to him ful faste, and thanne him Axede atte laste, ‘Why that so Sore Abasched he was; he scholde him tellen Al the Cas.’ “A, sire,” Anon quod this kniht tho, “For the hevy tydinges ?ow Comen vnto!” “Sey me,” quod the kyng, “what May it be, Belamy, I preie the that thow telle it to me.” “Certes, Sire,” quod this knyht Anon, “the beste friend þat ?e hadden is now Agon, the wheche is Nasciens, ?owre brother dere, that In this Schipe he lith ded here.” and whanne the kyng herde him thus telle, Anon In swowneng to the Erthe he felle; and Whanne þat he of his swowneng a-Wook, Abowtes him faste he gan to look, and axede his brothir forto Se, if that Sekerly he ded there be; And Evere Criede lik a wood man; So for his brother ferde he than. The knyht to the kyng gan him dresse, that him hadde browht In this distresse, and the kyng took þere be the left hond, to þ? schipward to leden he gan to fond; So that the kyng Niste what he dede, So ful of sorewe he was In that stede. and whanne the kyng þ? schipe was with-Inne, he Ran to the bere, &amp; nolde not blynne, and the Cloth anon vp he Caste,— to beholden that body hadde he gret haste;— There Anon thanne Sawgh he there his brother Nasciens, As that it were, be face, semblawnce, &amp; body Also, as whanne on lyve þat he dide go. thanne Anon fyl he down In swowneng there, hardere thanne euere to-fore dide he Ere, that Neuere to Asckapen wende þan he, but Certein ded forto han be. Whanne he was waked of his Swowneng, Of this hadde he gret Merveilleng, And thowhte to axen of this knyht there how this myhte happen, &amp; In what Manere. and whanne he loked Abowtes him tho; Ful fer from the Roche thanne was he tho; thanne for sorwe he fyl down Anon In swowneng, ded as Ony ston; to-fore that bere so lay he there ded In swowneng In this Manere. and whanne of his swowneng þat he Wok, Anon vp his Riht hond he took, And the Signe of the Crois he Made Anon; thanne thus sone Alle weren they Agon, that nethir bere, hors, ne Man, In that schipe cowde he Se than. and thanne gan he to wepen ful sore, And Morneng &amp; wringeng he made wel More, “A! Merciful God In Maiestie, Now Wot I wel that I have Greved the.” and Whanne he hadde thus I-Spoke, Forth Into the See he gan to loke; there sawgh he to-forn hym Comen Anon the goode man that In the Schipe gan gon, wheche that him Comforted Often Sithe, and with his goode wordis Made him blithe. and whanne he sawgh him In that Manere, Wel ful he was Of Sorwe &amp; Fere: “A, sire!” quod he, “I am deserved Sekerly Of that ?e boden me to kepen trewly; For ful Certeinly ?e tolden Me Ere, that the devel In this Manere Me scholde Owt taken be þ? left hond, As thow didst me to vndirstond.” anon gan he for to wepen tho: And whanne this good man say him do so, he seide, “Sire kyng, wepe thow no More; he hath the tempted Often tymes sore, but here-Aftir the behoveth Eft-sone To taken good keepe that Is to done.” Thanne seide the kyng to this good man tho, “Now, goode sire, telle me what I schal do; and as thow knowest Alle thing, So wisse me Of begynneng &amp; Endeng, And how that I schal Governen Me; For Goddis love, Sire, this preie I the.” thanne this good [man] seide to him A?e, “?it manie spitful Merveilles schalt þou se; and Eten Ne drynken schalt þou neuere Mor til thy brothir Nasciens Come the before, As Cristen Man, and qwyk levenge; Now take þou this for newe tydynge And whanne thou sixt him In that degre, thanne After, thy leveraunce Sone schal be. “For wete þou wel ful Certeinle, It was the devel that was with the, that told the how that Nasciens was ded, and that ?af the Swich Conceyl &amp; Red; For he is Redy, In feld &amp; In town, Goddis schep to don distrocciown. “and the devel it was Also that In thin Avisiown Cam þ? to; the Mete that þ? lyown þ? browghte, be it Awey bar, &amp; lefte the Nowghte. and ?it I wele that þou knowe More Also, that it was the devel that Cam the to In liknesse Of A womman, and sweche wordes to þ? spak than; Also the devel ful Sekir was he that Owt of the Roche he browhte þ?. “Therfore hens forward I warne the, that bothe wisere &amp; warere þat thou be; For swich thinges here-After schalt þou se, that to Endeles deth wolden bringen the, ?if thou the bettir wit ne have, thy body [&amp;] thi sowle forto save.’ and non More to hym he gan to Say, but with that word he partid A-way, that he ne wiste where he becom Owt of his syhte, bothe Al &amp; som. and thus in the Schipe Alone lefte he, Floteringe Amyddes the hye Se. the wynd him blew, now here, &amp; now there; thus Nyht and day he ferde In fere, that Resting plase ne fond he non, til On the Morwe it was passed noon. thanne the kynge vpe him dressed tho, And to-ward the forschipe he gan to go, and loke ful fer Into the See; A man there Comeng him thowghte say he, that Of leveng Schold he be bothe good and hye, There is no break in the English MS, but it goes straight on with the new subject of Celidoyne in prison, p. 309. The copier of it must have left out a column or page of his original. CHAPTER XXV. and this Child, had Calefere In prisown þere Fal xvii dayes In that Manere. So it be-happed, that the Sevententhe Nyht As he there sat, I telle the Ryht, Vppon his Cowche to Slombren hym list,— he was so hevy, what to don he Nyst,— and as he was In his Slombrenge, hym thowghte he hadde a wondir Metenge, So that hym þouhte An hond there was, that be bothen Armes him held In that plas; and, As A man that Slepte ful sore, the hond he wolde han put Awey thore; and the Same hond him Cawht Ageyn, And A?en In his Slepe he it voided ful pleyn. thanne thowghte him that the hond tho alle his Chenes to-barst vnto, Mochel mawgre Of him that there lay, Where-Offen he hadde A ful gret fray. and whanne he felte that it was so, Nethir Cryen ne speke ne myhte he tho; thanne Abasched was he ful sore Of the noyse that he herde thore. and whanne that vpe he gan him dresse, and felte him Self Owt of distresse, hyse hondes &amp; Feet he gan drawen him to, and Felte vnbownde that he was tho, and that Alle his Chenes to-forn him lye; thanne thanked he god ful Solempnie. Whanne he was Comen to the presown dore, That ful blak and dirk it was to fore, there Cam Owt tho A schyneng lyht, as thowh it were of A lyghtenyng so briht; thanne loked he Aboven his hed, And him thowghte he sawgh In þat sted, Owt of the hevene there Aperid An hy A fair whit hond, hym thowhte Trewly, Whiche that him bar, as him thowhte, and Owt of that preson there him browhte Sowfe: the arm, Red as feer it was, as thike tyme him thowhte In that plas, Whiche hond him took by his her, and Owt of that presown bar him ther; and the sleve lokede as be semblaunse As Red as fir with-Owten variaunce; but nonthing Ellis ne Myhte he Se, but Onlyche the hond there Sekerle, Sowf be the Arm, him thowghte, I-voluped was the semblaunce of a body In that plas; but the body Openly ne was not sein, As I sey ?ow In Certein; and In this manere sawh Nasciens tho hond and body to-Gederis bothe two. And whanne that Aboven the Erthe he was there, that the Erthe he felte in non Manere, Wondirly Abasched he was Certeinlye, that what to done he Ne wiste trewlye. and thus the hand On lofte it bar him thar, that he ne wiste whedir-ward ne whar, Wheche that greved him Nothing, Nethir hire ne there In non thing; Nethir be the beryng Of his her, It Greved him ryht nowher. and whanne In the Eir he was so hye, that Onne-the to þ? preson he myhte sen trwlye, þane lad him forth this hond In hye— lik as this storie doth vs to vndirstond fullye— tyl he Cam to-fore Calafer, In his bed as he lay Sleping ther. and whanne to the dore that he gan gon, A?ens him it Opened there Anon, bothe dore posterne, and Ek the gate, and Owt this hond lad him there-Ate; and Euere to fore the hond wente, &amp; he it folwede with good Entente til the Maister Gate that he was past, Whiche gate gan to Chirken In hast, as though A man hadde ben there That Owt hadde stalked for drede &amp; Fere. Whanne Nasciens was thens A stones cast, A?en he lokede Anon In hast; anon him thowghte there In his Mynde that Al On fyre It was him behinde. and whanne the peple Of the plase Aspiden that it On Fire wase, Gret Noise they maden, and deolful Cry, Wherwith Calafer Awook Sekerly, and Open he fond bothe dore &amp; Gate, As Nasciens was gon Owt there-Ate, anon thanne to the presown dore he wente, that Al Open there was veramente; Wondirly abasched thanne was he tho, that vndir hevene he Niste what to do. On Of his Seriawntes he Cleped Anon, and bad him Into þ? presown to Gon; and whanne þ? presown he was with-Inne, Of Nasciens ne sawh he neþer more ne Mynne; and whanne Calafer herde tellen Of this, Owt Of his wit he was with-Owten Mis, and so gret Sorwe he gan to Make, that Neuere Man gan so On take. thanne was browght to him An hors there, and Into the Sadel sprang Calafere, With a scharpe Swerd On honde; and Al his Meyne that there gonne stonde, hem he Charged Aftir to hye, Euery Man be his weys sekerlye; So that a path there fond he Anon, And In-to that path gan he to gon, &amp; Evere was the hond Schineng to-fore,— a Wondirful liht As him thouhte thore;— the nyht, Pesible and fair it was, Ne A softere Nyht neuere there Nas. his hors he prekid wondirly faste, &amp; loked forth to forn hem atte laste, and saugh where that Nasciens wente, for him he knew ful wel veramente, as he him Often to forne hadde sein, him thouhte it was he In Certein. and whanne Nasciens Say him come thanne, Anon wax Nasciens A ful sory Manne; but Evere the hond him held ful faste, And him Ouer spradde there In haste, that Openly thowght tho Nascien the body to the hond Sawh he then; and so faste him thowhte it took him ther, that Neuere Erthly tonge Cowde telle Er; For it Was Of so Merveillous Clarte tho, so ful of brihgtenesse, &amp; hot Schineng therto, that In the hattest day Of the ?er þ? sonne not so briht is as the body was ther. Not be An hundred part Of Clernesse; this putte Nasciens In Moche sekernesse. but Natheles ful wondirfulli sore Adrad he was, that he fyl In Swowneng In that plas, So that nethir he ne saw ne felte non thing, So sore was this Nasciens In Swowneng. thanne prekid ful faste this Calafere, and loked Abowtes bothe here and there, and In plase where þat he say Nasciens; But tho was not he In his presens; and Evere Abowtes he loked faste, and Nothing he ne Say til at the laste, that Alle the weye &amp; al the plas there As him thowhte that Nasciens was, him thowhte it was On flawmeng fer,— As him thouhte that tymes Calafer;— And the Arm that was voluped In Cloth so Red, him thowhte it brenneng fer In that sted, that so wondirly Sore Abasched he was, that for Alle the world he ne dorste In that plas Not Ones Owt of his Sadil Alyhte, bat down I swowneng he fyl anon Ryht. For Of this Merveille so Sore Abascht he was, That ded I swowneng lay he In that plas. thus lay Calafer long In Swownenge, and homward his hors ful faste Rennenge From the place that he Cam fro, A gret pas homward gan he to go. And whanne that the peple of the howshold this hors thus Comenge Gonne beholde, And here lord was left behinde; this was gret wondir In here Mynde, and Siker wenden here lord hadde ben ded, be Comeng Of the hors In that Sted. and whanne it Was On the Morwe lyht of day, Eche man Of his Meyne wente his way For to seken hem with here powere, ?if Ony Of hem myhte him fynden there; but they ne Cowde weten In non Manere What weye that took this Calafere. but it happed, As they sowhten boþ? to &amp; fro, that somme of hem there gonne to go Into the weye there that he lay; Whiche was to hem A gret Afray, Whanne they syen here Lord þere ded, To Alle here syghtes In that sted; There they gonnen him vp dressen Anon, but foot On to stonde hadde he neuere On; thow A man scholde han smeten Of his hed, he ne myhte meven non lyme In that sted. and than behelden they In his face, And On the Riht side þere was a space, As it were the forme Of An hond that him hadde towched, I vndirstond; And On the lefte side hem þouhte they sye the forme Of A foot wel Sekerly, that Ioyned to the hond it was, Wondirfully Red In that plas, As Owt Of the Forneys Comen flawmes of fire; So thowht hem the Markes of Calafere; but Only the Mark that Of the foot was, As blak As pich was In that plas: and his Nose, as ys it was Cold; Al thus his Meine On him gonne behold. For whanne he was Comen to his Ostel, and Adawed he was Eche del, he cowde wel tellen Of Al thing, Where-Offen he hadde gret Merveillyng. and whanne they him fownde In this Manere, they gonne him dresse hom forto bere, but In gret drede they weren Echon that membre ne Meven Myhte he non— Nether Eye to Opene, ne mowth to speke; lo! thus god On him Nasciens gan wreke;— but Sekir they wende he hadde ben ded, For Of him ne Cowden they non Oþer Red. And thus they boren him In this Manere hom to his plase with drede &amp; fere, that neuere spak word be Al the weye, neþer Eye ne Opened Certeinlye, Ne Nethir foot ne hond myhte to him drawe; this was to hem A wonderful Sawe. and whanne to his hows with him they Come, Wif, Child, &amp; his Meyne Al &amp; some, Abowtes him gannen to drawen wel faste, and Alle Of him weren sore Agaste, that ded In the plase he hadde I-be, Ne non Othir thing Of him ne Cowde they se; So that In A bed they dyden him leye Al so Eselye As they Cowde Certeinlye; and alle, gret Mone Abowtes him they made, For there nas non that Oþer cowde glade. And whanne it was abowtes the Noun, Wondirly to Cryen he gan þere Anon; and his wif to him Ran ful faste, as a womman that hadde gret haste, and wondirly Sore Afrayed ?he was Of his noise sche herde In that plas. And whanne he of his swowneng Awook, he Opened his Eyen, &amp; gan vpe to look; and abowtes him thanne he loked pure faste, and water bad bringen At the laste, Forto qwenchen that fer so stronge that In his fase hadde brend so longe. thanne Ronnen forth his Seriawntes Anon, And Aftir water they gonne to gon, And Casten it On bothe Sides Of his face To quenchyn þ? fyr in þat place. thanne it semed to hem Euerichon that thike side was brent In to þ? bon; And the bon, As whit it lay Lik as doth Chalk In þ? Clay; And the flesch that was þere Abowte, It semed ful Rosted with Owten dowte. And thanne the lefte Side they gonne beholde, wheche þat was bothe blak &amp; Colde, Of wheche he myhte suffren non towcheng For non good Of Erthly thing; and whanne þ? water On that side they gonne to caste, A wondirful Cry he made atte laste, &amp; with that he fyl In Swowneng, So that Of lif of him hadde non man supposing, but that fully ded he hadde I-be Euere with-Owten Ony Recouere. and whanne Of swowneng he Cam Agayn, his Eyen Opened he thanne Certein, and seide, &amp; pleynede him wel More, and seide that deth negheden him wel sore. thanne gan he to wrathen Anon, And seide, “schal I deyen thus son, that thus am fallen In Maledye, and neuere In better poynt I was trewlye to han lyved be ?eres and be day; and now I trowe I passe my way;” thanne Cursed he the tyme that he was bore, that In Swich manere Scholde deyen thore. thanne whanne he was Awaked wondirly wel, after Nasciens Enqwered he Every del. thanne they Of his howshold ful Snelle Of him non tydinges ne Cowden they telle, Nethir tokene ne Signe In non degre; and thus him they tolde thanne Certeinlie. and whanne that he herde this tyding, Anon he fil A?en there tho In swowneng. and whanne Of his swowneng Awook he þere, he Comaunded Anon þat In Alle Manere Anon Nasciens sone to-foren him bringe, and he scholde tellen him newe tydinge. And whanne to forn him this Child gan gon, Thanne seide this Calafer to him Anon, ‘That On him he wolde Avenged be, For his fader from him wente In that degre; and for his deseisse he Suffred therfore, On hym Avenged he wolde ben thore.’ thanne Comanded Sire Calafere that Child Anon forto Slen there. thanne fil down Calaferes wif Anon, and preyde him this thing not forto don; “and ?if Algates ?e welen him Sle, In presoun stille so let him be, and Rathere hym Enfamyne there, thanne him to slen In this Manere.” And he that was ful Of Coruptioun as Ony tigre, Other wilde lyown, Owther Ony Other Savage beste that han non Resoun, neþer lest ne meste, ‘but algates On him Avenged wolde he be, thowh that him self there scholde [him] Sle.’ thanne Cleped he his Seriawntes Anon þere, And Comaunded þat In to þ? towr they scholde him bere In his bed; Al so sik as that he was, he wolde be born In to that hye plas; and he Comanded Aftir him to bringe Nasciens Sone with-Owten tarienge. and they fulfilden his Comandement; him they vpe boren verament; and Aftyr hym, Celidoyne, Nasciens sone, For hym they maden ful gret Mone. and whanne this Celydoine was vpe I-browht, Calafer, this Terant, for-gat it nowht there that Child forto spille, Wit venamous herte &amp; Evel wille. thanne Anon his seriawntes he gan to Calle, And Comanded the Child to throwen ouer the walle, that with his Eyen he myhte it sen, For sekir non Othirwise ne scholde it ben. Wherfore deol &amp; Sorwe they maden Echon For that dede that they scholden don; but they ne dorste not Offenden his Comaundement, but Anon it fulfilde there present. they token vpe this Child Anon, And leften him Above Alle þ? werk Of ston; and whanne Calafer him Sawh so hye, down him to Caste he bad hem hye; Anon his biddeng fulfil they there, and threwen him down In here Manere; thanne this tyraunt gan vp to Rise To sen this Child taken his I-wise,— So ful he was Of Crwelte As Evere Ony tyraunt myht be;— And whanne þ? Child was Middis his fallynge, Alle Aftir him loked with-Owten tarienge, and wende that to þ? Erthe he schold haue gon, and his lemes to-borsten Everichon; but Anon As that they lokeden Owte, they sien ix. hondes that child Comen Abowte, that lik As Snow they weren so whit— Whiche to soimme Of hem was gret delyt;— and this Child they henten Anon In this Maner tho Everichon, two hondes to the Ryht Arm they wente, and tweyne to þ? left Arm veramente, tweyne to the left leg, &amp; tweyne to þ? Ryhte, and On to hed Openly In here syhte; And In this Manere these Nyne hondis browhte Celidoyne Ow[t] Of Califeris bondis With-Owten Ony Of the Erthe towching: this was to Calafer gret Merveillyng; and Evere he lay and beheld ful faste tyl that the Child was fer from him paste; and whanne this beheld Sire Calafere, that this Child was boren so fer, For sorwe he fil In swowneng Anon. thanne Owt Of that towr Gan þer gon, of wondirful dirknesse gret plente, that non Of hem Mihte Oþer there se; and aftir this dirknesse there spak A voysse, that Alle they herden A wondirful Noisse, that ‘to him whiche was Goddis Enemy, veniawnce to him scholde Neyhen ful ny.’ and Anon As this word was seide there, Ful wondirfol Noise, &amp; In dredful Manere. It Gan to thondren &amp; lyhtene ful faste, that semed Al the Eyr scholde to-berste, and that it were ful domesday; thus weren they Alle In gret Afray, So that Alle the Meyne that weren there Forsoken here lord Calafere that stille lay swowneng In that tour; hym they forsoken with mochel dolour. And Anon As from him they weren I-went, A Fyr from hevene Com there present, and Of that towr hit smot the left partie down Into the Middes ful Sekerlye, In whiche partie that lay Sire Calafere. So veniablely was he Slayn there, that Er to the Erthe he Cam A-down, the pecis of his body fledden In-virown, and non of his Other Meyne hadden non harm In non degre, Sawf Only for drede In here syht, that In here hertes they weren Afryht; for Cristened thei weren Everichon, and Chosen his plesaunse to don, and to the Trenite they hadden hem take, And forsaken Alle the develis so blake. behold what God wile for his man do! him kepen from Evel for Evere Mo! And thus, now As ?e han herd here told, paste this Calafer, that was So bold, From worldly lif to Evere-lastyng peyne, As this storie thus doth vs to seyne. and thus sone thorw al the Contre this word gan Springe Certeinle, how that Nasciens Owt of preson was gon— Where-Offen weren glad ful Manion,— And Of his Sone Also there, how that he Aschaped, &amp; in what Manere. And whanne Saracynte herde Of this tydyng, Ful Ioyful sche was In Alle thing, And beleved it ful Certeinlye that it was thorwh goddis Mercye, and thorwh him they weren vnbownde Where so Evere they weren that ilke stownde; Wel wiste sche be Crist it Was I-don, Alle these poyntes thanne Everichon. thanne Alle the Barowns that Of þ? Rem were, To Sarras to qwene Saracynte Comen there, Whanne they wisten the trewthe Of deliueraunce, That Nasciens was happed Swich A chaunce, and Of the veniaunce Of Calafere That God Sodeinly On him took there; thanne thus they dowted hem Everychon, lest God veniaunce hem Wolde senden vppon, For here fals Wil and Concentyng, Of Nasciens &amp; his sones presoneng. thanne Comen Alle to the qweene Anon, and Criden hire Mercy Everichon, that hire Brother En-prisoned so was be here Consentyn In that plas; And seyden ‘þat it was Only Al &amp; som, Only be Calaferis ymaginacioun; Wherfor, God hath veniaunce on him take Openly, As we knowen, for Nasciens sake.’ and for they Syen that God Of his Myht hadde schewed swich miracle to Alle Mennes siht, there-fore Mercy they gonne to Crye To qwene Saracynte ful lowlye: “Now, goode lady, ?oure brother don seken ?e, In what Contre that So Evere he be, And we scholen putten vs In his Mercy— bothe Owre bodyes, &amp; Owre Good pleynly,— With vs to done At his plesaunce, To what presown, or to what Noisaunce.” and whanne qwene Saracinte herde hem thus seye, Wel gladed hire herte was Certeinlye. Anon sent sche Messangeris fyve, And Charged hem Alle vppon here lyve, And took hem I-nowh of gold &amp; Fee, &amp; Charged hem to Serchen In Eche Contre, Al so longe As Good &amp; hors wolde Endure, To sechen hire Brothir sche made hem Ensure; And for non man Schold han hem In Suspescioun, lettres Enseled with Good Entencioun, Enseled vndir hire Owne Sel, the bettere men hem to knowen &amp; leven wel; And In that lettre dide sche don wryte As wel as that sche Cowde Endyte, Of hire lordis Avicion Certefyenge, þat he hadde the Niht to-foren his goynge. thus the Messengeris here leve took, that Iorne to done, &amp; it not forsook; Forto fulfillen hire Comaundement, Alle forth they wenten with good entent. Now Mosten we leven A while this storye, And to Anothir Storye We Mosten hye, Whiche that Certefieth Of Nasciens Wif, That leveth In Wo, bothe Sorwe &amp; stryf. CHAPTER XXVI. Thus this Storie forthere gynneth procede, that whanne Nasciens to preson gon they lede, and his sone there-Inne with him I-do, Whiche was to him bothe peyne &amp; wo, And al his lond I-sesid it was tho; and his wif Owt put Of Euery plas also, that an hy born womman was, &amp; of good lyvenge, and therto here fadir was a kynge. this lady was So ful Of bewte, For a fairere womman Myhte non man se, for thus Of hire telleth the Storye, that more bewte hadde sche Sekerlye thanne Alle the wommen Erthly born that Evere Ony Man Sawh leveng beforn; And to these bewtes sche hadde bownte, Corteys and gentil In Alle Maner degre; lowlich to Every Creature, and large to God, I the Ensure; and A?ens hire lord &amp; Soverein debonewre &amp; ful trewe Certein, and Chaste Evere In his Absence, bothe humble &amp; Mek In his presence; therto sche him louede aboven al erthly thyng; Non wondir thowh this lady made Morneng; For so gret sorwe &amp; morneng sche Made, that non Man ne Myhte hire herte glade. thus was the Condisciown Of this lady fre, as ?e han herde Rehersed here be me; and this ladyes Name was Flegentyne, A ful worthy lady, and A benyngne. Wetes wel, whanne sche hadde knowenge þ? that hire lord was In presown I-do, Ful gret sorwe sche took to herte, And Manie peynes sche hadde, &amp; smerte. and In the moste Sorwe that sche was Inne, This false Calafer ne wolde not blynne, but putten hire Owt Of alle hire londis, and be-Refte Clene Ow[t] of hire hondis. thanne was this lady At Orbery tho, In ful mochel deseisse sche was do; and thedir here Iorne tho sche Mad, Weneng hire lord Owt Of prison han had; but Euere Calaferis Conseyl was presente, and for nothing thereto wolde assente, As this Storie here After doth telle Al to-gederes how it be-felle. and whanne þis goode lady say it was so, That husbonde Child &amp; lond was a-go, thanne was sche In passinge Mornyng Whanne sche herde tellen Al this tydyng; Thanne wiste sche neuere what forto do; but to An hygh good levere sche drowh here vnto, An old vauasour, A ful gentil knyht that Inne sche trosted with Alle hire Myht, For norre he was to hire sone so dere, that him tauht bothe norture &amp; Manere, and sche hadde him Encresed Also, From poverte In to worschepe I-do And him ?oven to-forn that Owr Manie Iowelis of gret honoure; Wherfore In him gan sche hire Affye Aboven Alle Other tho Sekerlye. thanne flegentyne to thys vauasour wente, A sorweful womman, and ful dolente. and whanne this vauasour gan hire Aspie, that it was his lady Certeinlye, Anon with herte, body, &amp; thowht, he thanked God þat thedir hire browht, And Resceyved hire ful worthily, As his lady &amp; soverein ful debonerly, With herte, Body, &amp; Al his good tho, At hire Comandement to ben I-do. but Evere this lady hadde In herte hire lorde, hire sone, that dide here smerte, Wheche sche lovede Ouer Alle thing, So that to hire myhte Comen non Comforteng. Thanne the qweene Sarracynte, hire soster dere, To flegentyne sente In this Manere, and preide here, ‘for Alle Gentelnesse, For sosterhed, &amp; for Alle kendenesse, and In slakyng Of hire peyne &amp; wo, that sche wolde Comen hire vnto, that Ech of hem Other myhte Comforte, and Ech In here Angwisch to Other Resorte.’ thanne Flegentyne thanked here of hire message, as womman that was of high parage, and hire preide ‘þat sche sholde not with hire mysplese, For to here it ne were nethir Comfort ne Ese; Sethen þat with hire lord sche hadde Ioye &amp; honour, It is worthi be hire selves to suffre peyne &amp; dolour; For I ne Am not to good therto, For my lord to suffren boþ? sorwe &amp; wo;’ and In this Manere sche sente to Say To qwene Saracynte this ilke day. and whanne the qwene herde of this tydynge, that Flegentyne wold Comen for non thinge, Sche wente hire Self, In hire persone, that lady to bringen Owt of hire Mone, So that this Sarracynte wente forto seke this duchesse Flegentyne that was so meke. and whanne to-Gederis Metten these ladyes trewe, thanne gan Alle here sorwes Renewe; to Grownde bothe In Swowneng fille, that non Of hem Myhte speken Other vntille; For so gret sorewe they Maden bothe, that to þ? peple Abowtes it was ful lothe; For Grettere Sorwe Sawgh neuere Manne than be-twene the two ladyes was thanne; Ful mochel was the Cry &amp; the weping, that be-twene hem two was, &amp; þ? Morneng; And longe it was Er they myhten Speke, Oþer Ony word Eiþer myhte Owt-Breke. ?it Atte laste this qweene Sarracynte Of hire Morneng Som what gan to stynte, And, As a wis womman and a Redy, To this dwchesse sche spak ful gentelly, And hire sche peyned In Alle thing To Restreynen hire from weping, And spak ful goodly to this dwchesse, hire to bringen Owt Of hire distresse; and In the Ende sche preide hire So that sche wold with hire Go, “And swich Comfort I wolde ?ow make, For my dere brothir ?oure lordis sake that we ben so mochel bownden to; ?if ony Comfort to ?ow Cowde I do.” but this duchesse, this lady fre, Nolde therto Assente In non degre, and Excused here ful ladyly, “that In non Othir felischipe trewly thanne In that vauasour, that Olde knyht, sche nolde not Comen be day ne be nyht; and Ek to hire were it worschepe non From that vauasour forto goon, For my Compenye he Nele forsake, Ne I ne may his, Anothir to take; For In his Compenye have I be Sethen myn Exil was put to Me, and In his Compenie I wele Abide Tyl to my ducherie A?en I Come som tyde. For, goode lady, moche lasse deseisse Suffre I here, thanne In ?owre Compenye ?if I were, For nether Of vs Other Myhte se But Owre sorwe A?en renewed scholde be, Ne nethir Of vs Of Oure lordis to speke, the Sorwe wolde maken Owre hertes breke; to heren Ony thing Of here deseisse, In Alle thinges it scholde vs Misplese; and therfore, Myn Owne lady &amp; Soster so dere, haueth me Excused In this Manere.” Ful Mochel hevynesse &amp; sorwe made this qweenne Whanne that sche Sawh it wold not bene, and that the vauasour sche nolde forsake, Ful mochel sorewe sche gan to Make, and that sche nolde for non preyere With hire forth gon In non Manere. And whanne non Other wise thanne Myhte it go, homwardes a?en thanne torned sche tho; and to hire Self sche Made gret Mone that þ? duchesse non Otherwise wolde done. And Every day thus ferde this qweene, that sorwen &amp; Weping made bedene; and thus ferde sche ful Manye A day, that Man ne womman hire Comforten may; And Evere beleft this duchesse stille With the vauasour, As it was hire wille, And Evere hire Sorwe was lich newe, So good sche was, &amp; Of love so trewe, that Neuere man ne non womman In that digre myhte Comforten hire than, til that it fyl vppon A day that tydynges to hire Comen verray, that Nasciens, hire lord So fre, Owt of prisoun was skaped Certeinlie. and whanne Of this tydinges herde sche telle, Somme Comfort In hire herte befelle, and better Semblaunce sche gan to Make, that hire lord Owt of preson was take; And also that hire Sone so dere Was Asckaped In that Manere. So it be-fyl that the seventhe Nyht After that Nasciens owt of presown was dyht, And as In hire bed that Niht sche lay,— and hadde not slept ful mani A day, What For gret Mone &amp; for Weping,— at the last sche fyl In A slombering, So, what for weping &amp; werynesse, hire herte hadde longe ben In distresse. And as sche lay In hire Slombering, Sche thowghte sche hadde A Merveillous Metyng; Sche thouhte sche Say In hire Avisiown Nasciens hire lord, bothe hol &amp; sown, stonding to fore hire bed there, that to hire Seide In this Manere: “Swete soster, sixt thow not Me that thus here stonde to fore the? Into a fer Contre I am I-browht, thorw him that vs alle hath bowht, Into a place fer be weste, there that goode lord liketh beste; wheche plase &amp; weche Contre he hath me Ordeyned In forto be, and there my seed forth forto bringe, hym to worschepe &amp; honourenge.” and On the Morwen whanne sche Awook, Gret merveil Of this Avisioun sche Took; and In as moche As sche hadde non ful knoweng Of that Avisions Signefieng, the firste werke sche dide tho, To holi chirche sche gan to go, there forto heren Goddis Servise, As Everi day it was hire Gyse. And whanne Alle the Servise was I-do, Anon to A provost sche gan to Go, And told him Of hire A-visiown, how þat it was, Al &amp; sown, And preide that provost, for Charite, For hire to preyen to the Trenite, ‘that he wolde senden hire som Tokeneng Of that Avisiouns Signefieng.’ And thus sone sche torned Ageyn To [the] vauasours hows In Certein, that hire Comforteth As he Can, For to hire he was A ful trewe man. thanne this ladi this vauasour In Cownseil Gan to Calle, and him tolde how that hire it gan be-falle In hire Avisiown this Othir Niht; Al him sche tolde Euene Owtriht. thanne Answered this vauasour to hire Ageyn, “that theke Avisiown in Certein— be the helpe of God and the holy Roode— Scholde here torne to worschepe &amp; goode; Neuertheles, lady, vndirstonde ?e Me, that I wele ben Redy in Eche degre to fulfillen ?oure Comaundement In alle degrees, And ?oure Entent.” and whanne the lady herde of his benyngnete, In Alle things that so profred he, For Ioye In herte sche gan to wepe, that of hire he took so gret kepe; thanne Answerid sche, “with herte &amp; wille, And myn preceptis thow wilt fulfille, the behoveth with me forto go Into what plase that I preie ?ow to.” thanne Answerid this vauasowr Ageyn to that worschepful duchesse: “Certein, ?e ne Connen not Seyn, ne Comaunden me, that I nel fulfille In eche degre Evere As ?owre Owne pore Bedeman.” And thus to hire the vauasour Seide than, “And what Compenye that sche wele have, I schal ?ow gete to bringen ?ow Save.” thanne Answered the lady tho, “that Compenye wele I no mo but Only ?oure Owne Sengle persone; We tweyne to gederis to gon Alone; For I wolde kepen it So prevyle That non lyveng man wiste but I &amp; ?e.” Thanne Answerid this vauasowr: “lady, I desire ?owre Grete honour; I wele ?ow telle now my Cownsaille, ?if Owht to ?owre wit it May Avaylle, Myn Eldest Sone with vs schal go, ?if ?e thinken best that it be so, and stonden vs In ?omannes Servise, In what degre that ?e welen him devise. And wete ?e wel, that In Certeyne he wolde Suffren As moche peyne As Ony man here myhte Endure, ?ow to plese, I ?ow Ensure; but, lady, take ?e this speche in non swich degre, In Ony thing that I scholde wraththen the, but that I wele ben Redy bothe Nyht &amp; day To don thing that ?ow plesen May, And for ?ow to suffren peynes &amp; Owtrage As Ony man May don Of My Age. But, worschepful lady, vndirstonde ?e me, that it Fallet nouht for ?owre degre, With-Owten A servaunt forto gone Into Ony plase, ?e &amp; I Alone. and ?if with-Owten Servaunt þat we go, And Ony mysaventure Come ?ow to, Goode lady, how scholde I ?owe be-welde, that Am an Old man, &amp; smeten Into Elde? and whanne we Comen Into Ony straunge Contre, and Ony mys-Aventure befalle to Me, thanne my Sone May don vs bothe Ese, lady, bothen ?ow &amp; Me to plese. and how so it stonde In Ony Other degre, ?oure Man &amp; Servaunt I wil ben sekerle; And my sone schal ben Owre Servaunt, lady, ?if ?oure herte Mowe þerto grawnt; and I as non knyht ne wil not be, but as ?oure Servaunt In Eche degre; For what deseisse that I Suffre may, for ?ow I wele don Every day. Now that ?e han herd myn Entent, Of ?ow now wolde I weten present how that ?e thinken be this Cownsaille, ?if it Ony thing to ?ow may Availle; for, lady, ful fain weten I wolde, ?if that to this Cownseil ?e wolden holde.” thanne Consented that lady ful wel To this knyhtes Cownsail Everidel. Thanne bespak this lady Anon, “Sire knyht, I wold that we weren gon; For In Ioye schal I neuere ben Sekerlye tyl that my lord I se with bodily Eye, therfore this viage now wele I go, ?if God his wille with me wile do; but I ne wolde for non worldly good that Non Creature it vndirstood, but Onliche thi self, thi sone, and I, Of this purposeng now trewely.” “lady,” Seide this vauasour thanne, “that ther nys leveng non Erthly Manne that more gladly this viage wil vndirtake thanne I wele, for my lordis Sake; and this Cownseil to ?ow I wolde han seid be-fore, but that Of on thing me dredde ful sore, that me ?e wolde not haven In Compenye, And this I dredde ful Sekerlye.” thanne preide Anon this lady so fre, that Anon Redy he wold be, And him Silver &amp; Gold to Ordeyne, And what sche myhte sche wolde hire peyne, For bothen pore &amp; Naked was sche Mad; that Of Al hire good but litel sche had.’ Neuertheles this Olde gentyl knyht, To his power dide Al his Miht, and purveied him Of Gold &amp; Of tresowr, and of Mani A Iewel of gret valowr; For At that tyme more hadde he Thanne Nasciens and flegentyne Certeinle. Of this the vauasowr dide Moche thing, be Encheson Of hire sones Norscheng. And On the Morwe whanne it gan dawe, this goode lady was ful fawe; anon to Chirche sche gan to Gon, As hire Olde Custom was to don; And whiles that sche At Chirche was, this vauasour to his wif told the Cas,— how that his lady wolde go to visite qweene sarracynte tho,— So that here Sadelys he did Owt take, and here hors Redy forto make; and as sone as sche from Chirche gan gon, to here hors they wenten Anon, bothe the lady and the vauasour, And Ek his sone In that stowr— hos Name was Clepyd helycaors, A semly persone Of Membris &amp; Cors;— and his Fadir Carsopines hyhte; An Awnciel Man, and A vaillaunt knyhte. Thus this lady took leve tho At the vauasours wif, &amp; forth gan go; So dide hire howsbonde &amp; hire sone In fere, and wenten forth with Meri Chere; But this vauasour wolde not In non wise to his wif discoueren his Servise, and that he Scholde non ferthere Go but to Sarras, to the qweene tho, For Flegentyne hire wolde Se, What Maner of Comfort with hire myht be; For non Othirwise ne dorste he do, For his lady Comaunded him so. thus sone iiij hors weren browght forth there, And Anon they thre weren horsid In fere, and the fourthe hors the Somer bar, the weche wherto was Ordeined thar, that was Charched with diuers Mone, With hem to have In Eche Contre. And whanne Owt Of that town they paste, Streiht to Sarras they torned Atte laste;— and thus dide the vauasour tho, For they scholden Sen hem toward sarras go;— and that weye helden they ful Ryht til they weren A Mile Owt of þ? peples Siht. thanne bespak this vauasowr tho, and seide, “lady, how wele ?e now go For to Seken My lord &amp; ?oure, Whiche that is Man Of honoure; For I suppose In Min Mynde, ?e ne weten in what Contre him to fynde; and Sethen that ?e knowen non Certeinte In what Contre that he Scholde be, So Mosten we Seken be Aventure In what Contre to fynden him Sure.” “For sothe,” quod the lady Ageyn, ‘In' wot neuere Into what Contre Certein Sikerly him forto fynde— My worthy lord So Goode &amp; kynde;— but In As Moche As that he tolde Me ‘that westward Algates Scholde he be,’ (thus thowhte me In Myn Avisiown that he Seide Al &amp; Som;) Wherfore westward, I telle it the, My herte falleth Most he Scholde be.” thanne torned they Aweye On þ? Ryht hond, And thus sone a water there they fond; Anon ful sone that water they paste, That toward Orbery Ran In gret haste, Whiche water ‘Arecuse’ was Cleped tho, that to Orbery wardis wente tho. So longe they Reden til it was Eve, For the sonne hire lyht began to leve, thanne was sche At hire owne londis Ende, thike gentil lady so good &amp; hende. And there here In they token Anon, In a Rial plase of lym &amp; of ston that next the Castel of Emelianz stood, that marched next to þ? dwchie On þat flood. And On the Morewe ful Erly sche Ros, And In hire weye forth sche gos, For that Aparceyved sche ne wolde not be, for sche was there at Swich poverte; and sche dide it be good Resoun, For Al that Contre there In-virown, they weren Saradynes Everichon, and hatede alle Cristene be On &amp; On; and Ek hem Of Orberi &amp; Of Sarras these Saradines hatede In Every plas. thanne past they forth owt of that contre tho, And Into Calamyne they gonne to go. Now Of this dwchesse here leveth this storie; And to the Messageres we Mosten hye, that Sire Nasciens Sowghten Every where, In Eche Contre, both fer &amp; Nere; but ful longe it is, I vndirstonde, Er that these Messengeres Sire Nasciens fonde; And how Nasciens fond his ?onge sone that with him in presown was done; wherfore, of Al Erthly thing, For his wif &amp; him was his Morneng. CHAPTER XXVII. The French manuscript continues the History of the Yl Torneawnt; the English omits it. Now this Storye ginneth forth to telle, Of Nasciens how that tho befelle, that how the hond him hadde I-bore thens As Calafer was forlore. thanne the hond Sire Nasciens Bar Into A ful straunge Contre thar; Whiche Contre was A Merveillous plas; For An yl In the west Se it was, that xiij Iornes it was of lengthe thens As Nasciens was In þ? presown of strengthe. that yl was Of sweche a fame, For ‘yl Torneawnt’ was the name; For be Ryht Resown it is So, for Oþer whiles it Torneth bothe to &amp; fro; but In As moche as that the Cause why Of his Torneng nis not knowen verayly— Of Alle tho þat there of don speken, Other Rede, they ne knowen it not In word ne In dede,— therfore Resoun &amp; sckele it were that this Storye Rehersed [it] here; for, Of Eche thing that is Of dowte, he it Reherseth Er he passe Owte, and bringeth it to Clere vndirstondyng to Every Mannes wit, bothe Old &amp; ?ong, As ?e Scholen here In tyme Comeng how this storie declareth Every thing. The French manuscript continues the history of the Yl Torneawnt; the Englisher leaves it out. Into this yl Sire Nasciens the hond bar, &amp; him In Swowneng be-left thar, As man that hadde lost bothe wit &amp; Memorie, For þ? wondirful sightes that he to fore sye; For he ne wiste Certeinlye Where he was, ne in what partye. Anon the hond thens departid thanne, And Nasciens there lay as a ded Manne; And whanne Of his Swowneng þere Awook, he lift vp his Eyen, and Abowtes gan to look; it Nas non nede him to Refreyne Whethir he were Abascht Certeine, but Evere his herte stedfast was In his Creaunce, swich was his gras. For Al the drede he hadde Suffred be-fore, ?it God him wolde Asayen wel more; For him weren Comeng Many tormensse, ?it wolde he neuere to his God Offensse, Nether for Ioye ne?er for ille, but Euere In his Creawnce belefte Stille, And Evere In his torment stedfast was As was Iob In Every plas, that In his lif hadde So moche Richesse, So Moche welthe &amp; worthynesse, and ?it suffred he with herte &amp; Minde,— As A Man that was to God ful kynde,— poverte, Misseise, and Ek distresse, Angwich, temptacions, &amp; Siknesse, And in poverte vppon a dong hil lay; ?it herde þere neuere Man Into this day that neuere with his Mowth he seide Amys, Ne Grochched A?ens his Creatour I-wis. And lik In the same Manere tho Suffrede Nasciens bothe Angwisch &amp; wo; With goode wille &amp; debonowre herte Suffrede he many Angwisches smerte, and neuere to his God made he grochchenge, Nethir for tormentis ne non Othir thinge. And thus to him Self he gan to Speke, And to him self his herte gan breke, And seide, “lord I thanket to the Of alle the deseisse thow sendest Me, For moche more, worthy I am to have, My Sowle ?if I scholde Ony wise save.” And whanne to this yl he was I-browht he loked Abowtes him, &amp; Say Ryht nowht but the Eir, the yl, and the See; In ful gret Merveyl thanne was he; for how that thedir he was I-gon, In what Manere ne wiste he non; And Abowtes him he loked pure faste, &amp; Al that yl was barein &amp; ful waste, and so stronge passeng hete there, that he ne myht it Endure In non Manere. thanne wiste he neuere In what partye Of that yl how he myht this hete drie; but Euere hadde In Remembraunce Of his thedir Comeng, &amp; Of that Chaunce, and of Celidoine his ?ongest sone þat with him In preson was done, Which that was mochel In his Mynde, That Gentyl Child, that was so kynde. For-brosed weren his honden &amp; Armes to; his legges, his feet, wrowhten him moche wo; his Reynes Oken, his Ribbes they gnowe, So that Of tormentis he hadde I-nowe; To the Erthe Anon he leide him thanne, As A ful wery and A-brosed Manne that a passing lust hadde forto Slepe, hof that to his Angwisch took kepe. thanne down he him leide, As it is told, In A partie Of the yl that was most Cold; For ful hot somer it was with-Owten let, the Nynthe day Of þ? kalendes of Juignet. thanne his Ryht hond he left vpe there, and Made the signe of the Crois In good Manere, In the Name Of the trenite, On God &amp; persones thre, That it scholde ben his protectour In alle degrees a?ens the fals deceyvour, Whiche is the devel, In Alle wise, Man to deseyven In dyvers Gyse, that to goddis beleve hath Ony lust, him forto tempten he desireth most. thanne thus this Nasciens to slepen be-gan, as for Angwichs &amp; a wery Man, that to Slepen he hadde gret lust, and there him down lay As he durst; and the Mone Schon bothe fair &amp; Cler vppon Nasciens that Alone lay there, that so ful wel &amp; longe slept he tho as A man that gret Nede hadde therto. Thus slept Nasciens Al that Nyht Til on the Morwen it was day lyht, Where that In Avisioun him thowhte he sye Merveillous thinges ful Sekerlye: him thowhte he sawh gret plente White briddes Abowtes him to be. And whanne that these briddes he gan beholde, In his herte he Merveilled Manifolde, for somme Of hem flowen wondir hye, and somme wondir lowe Certeinlye, and the tothir partye Of hem tho From the Erthe ne myhte not go, ne flen nowher from the grounde; Where offen he Merveilled that stownde. thanne Comen there tweyne of þ? grettest of Alle, and down to the Erthe Gonne they falle; At his two feet they descendyd Adown there, And Into the Eyr they him gonnen bere. thanne whanne he was In the Eir An hy, they seiden, “Nasciens, fle forth boldly.” thanne Nasciens him self be-gan to beholde; tho hadde he wenges that lyhtly wolde folde and Aplyen to his flyht thanne therto; him thowhte he was ful Ioly tho; Al whit him thowhte his wenges were, and that lightliche he myht fleen there. thanne thus Sone him thowhte Anon that these grete briddes weren Agon; tho that Maden him forto fle so liht, from him weren past Owt Of his siht. thanne to Nasciens A?en thei gonne Restore, And to him these briddes Seiden thore, And boden him ‘?even hem Som Mete, Swiche good As he Cowde Gete.’ thanne Answerid this Nasciens A?en tho, “What Mete Welen ?e that I gete ?ow to, And I Wele fulfillen it to my power What So Evere it be, Oþer fer other nere.” thanne Answerid the briddis Ageyn, “that neuere fulfilled scholen we ben Certein, Ne Neuere Replet with non Mete that thow myht ?even vs forto Ete, but thine Owne herte Only vs on to Fede now Certeinly.” Anon he drowgh Owt his Owne herte, and the brid it ?af, and nold it not Asterte. Anon the Brid Resceyved it Ioyfully, &amp; therwith flew ful fer An hy With ful gret Ioye &amp; melodye; And thus he Seide In his langage, As A brid for his kynde singeth In a kage: “Now Am I fulfild,” seide this brid, “Of this herte As it is be-tyd; For now I have browht this thing with me That non Wiht knoweth Certeinle; For it is but A litel thing that the grete lyown hath Offe knoweng, Wheche alle Erthly bestes With Membre &amp; body Vndir him ther kepeth he Certeinly. and Whanne he hath Ouercomen hem Everichon, —thus thowghte Nasciens that he gan don— And Alle vndir his feet put hem tho, ?it him thowhte he ne hadde not do, but In to the hevene he wolde than fle With that he hadde thanne Sekerle. thanne him thowhte that his flyht took he, and that Abouen Alle Mownteynes gan to fle, Ek the wawes of the Se, and the depnesse, And the hevene Entred with-Owten distresse.” And thus him thowhte thanne Nascien, That to him the Brid Seide Certein. Thus sone his Avisiown gan to Enden tho, And Al Anon wakenge he Abreide Also. Thanne wonderfully In his wakynge he Felte the yl Anon Tremblynge Aftyr the towr of the firmament; thus him thowhte that tyme present. thanne Merveilled Nasciens full wondirfully Of Meving Of þ? yl ful trewely; and Ek Abascht Sore he was Of that Merveil In that plas. thanne gan he to liften vpe his hed, and loked Abowtes In that sted; And As he gan loken bothe two and fro, A wondirful bataille than herde he tho; As him Semed, In the botme Of the Se That ilke Batayle scholde be So wondirful &amp; so gret it was, that him thowhte the yl In that plas Scholde han Sonken In to the netheres[t] pyt that Evere was Ordeyned, Oþer Mad ?it; For so Angwischhous was that stour, So ful of tempest And Of doloure, that for the grettest herted Erthly Man In his herte scholde had drede than; For there nas non partie Of that yl tho, that It ne qwakede and schok Also As dide Ony lef vppon A tre that with the wynd Mevede sekerle: be the depthe of the see and strenkthe it was, And be strengthe of þ? Ademawnt In þat plas; For be Comanding Of the firmament that yl thanne turnede it verament, Of wheche One partye he was witholde, it vnknowenge to alle men vndyr molde; but the Ademawnt hadde but litel degre A?ens the Eyr, ful Sekerle; For the Ademaunt hath no More strengthe A?ens the Eyr, In brede ne lengthe, Thanne A lytel praty fownteyne A?ens Al the grete See In Certeyne. So that be strengthe of þ? Ademaunt Certeinle Restreyneng of Mevyng of the yl ne Miht not be; but of the firmament it hadde Alle his Myht, The Mevyng Of the yl, I sey ?ow Ryht. Now So gret was this Melle betwene the Ademaunt &amp; þ? Eir sekerle, that there the yl Into the Se gan lawnce, Whiche thowhte hym thanne A wondir Chaunse, So that the water Encresid so hye Into the heyghthe of the yl Sekerlye, So that him thowhte he hadde grettere Cold thanne hete before tymes, be Manifold. and whanne the yl thus Remeved was Ferre Into the See be this Cas, Ful litel and litel it with-drowgh tho Tyl the strengthe of the Ademant was Ago, And til he was In his Owne stede Ageyn bothe of heyghthe &amp; brede In Certein. Whanne Nasciens Felt &amp; Sy al this thing, Ful Mochel he hadde ther-off Merveillyng; But he ne Cowde Aperceyven why that the yl So mevede tho trewly. thanne Anon Nasciens vp-dressed him tho, And the yl A?en gan tremblen Also; Anon he beheld A-bowtes wel faste, &amp; þ? ton hed of the yl down bowed Atte laste, and the toþer hed gan to Rysen þere An hy; thus thowhte him to his sihte Certeinly. and ?it this yl not ful litel it was, For with-Inne it Self it hadde A gret spas, For foureskore Miles it was Abowte, and Sevene &amp; fyfty in length with-Owten dowte; but Rathere More that yl was there thanne lasse In Ony other Manere; For it is the Gyse Of this Storye, In non Manere Of wyse forto lye. Ful plein this Storye putteth In Mynde, that Al the Certeinte of Sank Ryal is hard to fynde for ony Man that Evere of womman was born, As I haue ?ow Often Rehersed beforn; For that holy storye that to therthe Anexed was, as Scheweth the Mowth Of trowþ? In this plas, Which is Jesus Crist, Goddis sone, that for vs on the Roode was done; For In him Neuere falsnesse was fownde, Ne neuere non Errour In non stownde. For ther Neuere was Creature so hardy that dorste with-sein this holy story, Whiche Crist him self with his Owne hond It wrot vs forto don to vndirstond. And therfore to more worschepe it scholde be take thanne for Ony Othir Mannes Sake, For we ne Radden neuere In non storye that Crist him Self wrot Sekerly to forn his passiown In Ony stede but In two, As we don Rede, Whanne to Moises he wrot the lawe, and him it be-took be þ? Olde dawe. the Secund was whanne þ? Jewes certeinly a womman hadden take In Avowtry; For to proven On hire his dom Anon, With hire to-fore Jesus Gonne they gon; him forto tempten In this wise, to him they hire browhte to haven I-wise. thanne Crist to the Erthe Enclyned presente, and wrot In the Erthe Er he furthere wente With his fynger Evene Ryht there, As Recordeth the Story thus here; For Crist that tyme ful wel it wiste, al here Entent, and Al here liste; Only to Asayen what he wolde do, the Iewes this womman browht him vnto. thanne Crist to hem tho seide Ageyn, “be-holdeth now here what this doth seyn; Whiche that is Giltles Of ?ow Alle, the Ferste ston on hire let falle.” and In this Manere Crist told hem here Sawe Forto fulfillen here Olde lawe that Moises hem tawhte be tho dayes,— As this holy Storye to vs here Seyes,— ‘?if that a womman do Ony Avowtrye And with Ony Other man ligge Onlye thanne be hire Owne husbonde,— thus was the lawe In that londe,— that Anon I-stoned scholde sche be, Alle swiche that weren taken In Avowtre. þerfore Crist wiste thanne ful wel Alle here thowhtes Every del, That to hym Comen they For tempteng, and Elles Seker for non Other thing; Therfore Schewed Crist hem In that degre Alle here Owne Siynnes there Openle, And Ek Schewed hem there In that Scripture Alle the lignage Of man, I the Ensure; how that of so gret fowlnesse &amp; vilete that Man was of Mad, there gonnen they se; For tho wordis hadden this Mevynge holiche as heire to Owre vndirstondynge. For thus be-began this Scripture to Seye Al Openly there to the Jewes Eye, “har, Erthe! why Art thow so hardye &amp; so fre The Erthe to Acvsen In Ony degre?” this is so mochel here forto seyne, ‘O thow Man that of filthe art Mad Certeine. As of so foul dong &amp; Slym of Clay, that darst Owther be nyht Oþer day; Why darst thow ben of sweche mevynge— Whanne thi self hast forfeted in Alle thinge— For to susteyne &amp; to holde these dedis ille Wheche In alle degrees thow dost fulfille?’ lo, in these two places ful sekerlye We fynden that the sone of Marye— To forn that he wente to his passion, and that he vppon the Crois was don— thus Wrot Al this storie doth Rede, and now here In non Other stede. but what Clerk is there So hardye, that dar sein, Other proven Openlye, That God, Sethen his vp-Rysinge, In Ony plase Made Ony wrytynge Sauf Only this blessid Storye Of Seint Graal ful Sekerlye, Whiche that is Clepid ‘the Sank Ryal’ Of kyng, lord, bacheler, boþ? gret &amp; small; ho dar Sein the Contrarie Of this?— Non Erthly man forsothe I-wis,— Nethir be non devyn Awtorite the Contrarie proven In non degre. And ?if he Conne Aleggen Ony Oþer wyse In Ony degre As for his Repryse, For A leseng it moste be taken Certeine, Of Alle Swich that it don Sosteyne. thanne thus May I ful boldly Seyn: that Oþerwise beleven, they lyen ful pleyn, but that God with his Owne hond this Storye doth vs forto vndirstond, Sethen that he lefte the dedlich flesch here, and In hevenly Maieste was Clothed withowten pere. CHAPTER XXVIII. Now bothe Resown &amp; Ryht it is A?en to the Storye to tornen with-Owten Mis, And to this yl to tornen Anon Agein, That so brood &amp; so longe Is In Certein; And ?it it to vs Scheweth Apressly, the declarenge Of this holy Storye, That Nasciens was In the laste Ende, that Gentyl dwk so good &amp; kende. Towardis the west partye of the see This ful trewe dwk thanne was he; but ?it the see not So nygh he was, that be-twene hem was a ful gret spas, the Mowntawnce Of Sevene Miles bedene, and An half Mile, with-Owten wene. Whanne Nasciens the day Gan to dawe, thanne Of that Sihte he was ful fawe, And that he myhte haven Ony knowenge Of what partie of the see he was, with-Owten varienge; And for As Mochel as the day is more Comfortable thanne is the Nyht, with-Owten Ony fable, For Evere hadde he In ful hopinge, Be the day to hauen had som Comfortynge. and with this, Nasciens, In-to the Est he knelid adown, and there Anon to God Made his Orisown, Preyeng to Jesus that was Maryes sone, (As Other God than him ne knew he none) ‘that he Wolde of his gret Mercye,— —lik As he was On Only god verraylye, And that non Other god neuere Nas but he, Most Myhtful god In Maieste, In whiche On Only god beleved he, thre persones, but on God in vnite,— that Swich Counseil he wolde him sende, helthe to his Sowle, his lif to Amende.’ And whanne thus his preyere he hadde I-do, The Signe Of the holy Cros On him made he tho, and Also he Made it In his face, the strengere to be thorwh goddis grace. and whanne he hadde thus I-do, to the nexte party of þ? Se wente he tho; &amp; whanne he hadde gon the spas of half a Myle, Into the See he gan loken with-Inne A while; A lytel thing him thowhte he say Comen there, No More thanne A swan As thowh it were, That streyht to the yl it gan Aplye— As this Storye vs scheweth ful sekerlye;— to the same Ende that he Inne was, thedir it Appliede, As happed be Cas. and whanne he Saw it So faste Comenge, Euere the grettere it wax, to his semenge; but thanne mihte he not ful wel go; For so forbrosed his feet weren tho with the Chenes Of his presownenge, that to Walken hadde he non likynge: and Anothir Skele there was also, that he nas neuere Mochel wont forto go. ?it wente he forth with ful gret peyne, And Aftir that thing he loked A-geyne Wheche that he beheld In the Morwenyng, that to-ward the yl Cam flotering; and thanne parceyved he Sone In haste, That A fair Schipe it was Atte laste, the wheche was [so] wondirly fair &amp; Riche, That In Al this world him thowhte non swiche. And whanne this Schipe he gan be-holde, In his herte he Ioyede ful Manyfolde, And peyned him faste thanne forto go To wardis the See, As he myhte tho; So that With gret peyne &amp; Angwisch Also Atte laste to this Schipe Cam he to. And whanne thedir he was Comen ful Ryht, Ful wery he was, and hadde non Myht. Thanne sawh he that bothe his feet In fere, Alle for hete for-sckorchid were, and Ek for-Rent they weren Also, For the lytel weye that he hadde go; So that Er thike vij miles hadde he gon, It was Of the day the tyde Of Noon; thanne was he bothe feynt, wery, &amp; fastynge, and Al distrowbled for his Travaillynge. Anon thanne loked he A lytel beside Vppon the Ryht half of him In that tyde, thanne Sawh he A Schipe A-Ryde Evene fast by him Also blyve; thanne thowhte him it was the same thing that Al day hadde he Sein to his Supposing; So to-wardis that Schipe he torned Anon Also faste As that he Cowde Gon. the Schipe, So Riche &amp; So fair it was, And Merveillede how that It Cam In to þat plas. And whanne he be-gan thus it longe to beholde, In his herte he Merveilled Many folde; And Mochel More Merveil thanne hadde he, For Nethir Man ne womman ne cowde he se that Schip with-Inne to warde Oþer Gye: thus telleth this Storie ful Openlye. thanne gan he him drawen Neer &amp; Neere, Til that to the Schipe he was Come there; and In han Entred ful fayn wold he, ?if Ony Mon there-Inne mihte he Se, and forto proven the trewthe there Of that Bewte In Alle Manere, ?if with-Inne it were As fayre Owt Ryht, As with-Owten it was there to his syht. Anon As In-to the Schip Entren Wold he, In that for-schip he Sawh ful Sekerle lettres Of Gold, I vndirstonde, that As Writeng it was of Caldee londe, that As pitous word they gonne to Speke. thanne Nasciens Ner to the Schip gan Reke; For that Word there so dowtable was To Ony man that Entren wolde Into þat plas. Lo, these wordis seide the Scripture as I the schal Schewe, I the Ensure, “thow that wilt with-Inne me Entren here, loke thou be stedfast In alle manere, And that thou ful of feyth algates be; For with-Innes me nis thing non but feith sekerle; therfore I Rede, devise the ful wel that thow be Clene Everydel, and stedfast In feith &amp; In Creaunce, Oþer elles the be-happeth Som Meschaunce. For stedfast feith, Creaunce it is; and Anon As thow thy Creaunce dost mis In Ony partie Or In Ony degre, I the forsaken Schal ful Sekerle, that Of me Sostenaunce shalt þou non have, Neþer non helpe, thowh thou Crye and Crave, but I schal the faillen In thyn most nede, and leten the fallen with-Owten drede, So that thou schalt I-lost thanne be For fawt of beleve, And thow it fle.” thanne with-stood this Nasciens In that stede, and these lettres of gold he gan forto Rede; and whanne he hadde longe him bethowht how that Schipe thedir was I-browht, Into the Schipe he wolde han gon, but that word him Stoned Anon that was so dowtful &amp; Charchable, For they Weren Wordis Of non fable. and whanne In this thowht he hadde longe I-be, Other wyse he gan tho him be-se, and him bethowht In Other Manere How that he Scholde Governe him there. Thanne In this manere thus gan he Seyn: “O goode lord God, of Alle thinges Sovereign, the wordis Of this Schipe Seith here, that but feyth nys there-Inne in non manere; and ?if these lettres now trewe here be, thanne wot I wel ful certeinle that this Schipe be ?ow hedir Is I-sent; this knowe I wel thanne verament. And ?if only it be Comen from ?ow, thanne In My Creaunce knowe I now that non Evel thing there-Inne May be, Ne Contrariowsness In non degre that scholde A?ens ?oure glorious Name ben Reprof, velenie, Oþer elles schame. but, lord, I beleve In ?ow ful feithfully; wheche Creawnce I took ful devoutly Of thin One Seriaw[n]t so dere, That þou wost ben worschepid &amp; beleved In alle manere; And In Stedfast beleve, the Ay worschepinge, I schal In Entren for Ony thinge. For who that Is In thi stedfast beleve, From Alle Misaventures it doth him Meve, and Saueth him, and Ek Alle tho that In thy beleve stedfast go; In what Maner peryl that so he be, thi beleve him saveth Sekerle.” thus sone Sire Nasciens left vp his hond, and made the signe of Holy Cros, I vndirstond, And Entred In to the Schip Anon Also Faste As he myhte Gon. And whanne that Entred he was with-Inne, Fast loked he Abowtes, and nolde not blynne; In Alle parties loked he ful faste; And so faste he loked Atte laste, So that him thowhte In non Maner of Se A fairere Schipe ne Myhte be; And thus to him Selve he gan to seyn, ‘That So fair a schip he Sawh neuere Certein,’ Ne so ful of Bewte neþer of Richesse Sawh he neuere to fore As that, I Gesse, As that Same was to his Avis, for of Alle Schepis it bar the pris. And whanne Alle the Corners he hadde Serched Abowte, Aboven and benethen, with-Owten dowte, thanne to þe bowk of þ? schipe gan he gon, and there atte laste he fond Anon; he beheld Where heng A Cloth of Whit; it was ful plesaunt to his delyt; and lik A Cowrtyn him thowhte it was, that was hanged In that plas. thanne Anon lefte he vp this Courtyn In haste; there-vndir, a faire bed he fond atte laste, the Wheche the fairest &amp; þ? Richest bed it was that euere to fore he Saw In Ony plas; and at the hed of the Same bed was A Crowne of gold In that sted; and at the beddis feet Sekerliche A swerd there was, bothe faire &amp; Riche, Wheche vppon the bed it lay Ouerthwert, Al this, Sire Nasciens, it Sawh Apert— Whiche that Owt of þ? Skawberk was drawe half A fote &amp; an handful, thus seith this Sawe. this swerd was of diuers facioun Sekerlye, as here Witnesseth this holy Storye, For the pomel was of swich A ston That Colours it hadde Manyon, As Manye As on the Erthe myhte be To his Sihte there weren vpon, sikerle; and Ech Of the Colours hadde a Clerte, and Ech Clerte A vertu, as þat storie scheweth me, Where As this Storie doth declare Of Mani mo thinges whanne he Cometh thare. thanne to the handyl Of this swerd, there nas non swich In Middillerd; For tweyne Skales it hadde, with-Inne the hond, Of two diuers bestes, as I vndirstond; the ton sckale was In Maner of A Serpent, that In Caldiens lond was most present thanne In Ony Oþer lond Certein; there was his hawntyng I telle ?ow pleyn. and ‘papagast’ was this Serpentis Name, Whiche was a Serpent of A wondirful fame. For this is the kynde of that Serpent, What man that A bone of his hath verament, him Nedeth neuere non Other hete, Nethir of sonne, ne of travaille, to don him swete; but that Evere In Mesurable hete he schal be; this vertw hath his bon ful Sekerle, Whereoffen the ton sckale of the handele it is, As I haue ?ow told with-Owten Mys. The tothir Skale is Of A fysch of the Se, That In Ewfrate most wont is forto be; And In Othir water Is it non, but only In Ewfrate Al Alon. ‘Tortenavs’ is the Name Of this fysch, As we it Mown Sownen In Englysch. And his bones of these strengthe ben, As Me declaren here schole ?e sen; For As long As Ony man it hath On honde— I do ?ow ful wel forto vndirstonde— that nethir of ioye ne of sorwe schal he have In Mende, but onlich Of that bon, swich is the kende; and whanne Owt his hond it is I-don, To his kende Memorie Cometh he Anon As Owhte forto ben In A kendly man. Lo, swich A vertu this bon hath than! behold what vertw Is In these bones tweyne, Where offen the handele is Mad In Certeine! Wheche handele &amp; sckales, I-keuered it was With A Riche Red Cloth In that plas, I-set wel ful of lettres Of Gold, (As he myhte there pleynly behold,) Wheche that Spoken In this degre ful Openly, As he myht wel Se; “I am Merveillous to beholde On A rowe, And ?it moche more Merveillous I Am to knowe; For me Schal neuere man taken On honde— As I do the Forto vndirstonde,— be his hand neuere So large &amp; gret, Me schal he not drawen, I the behet; Ne non Man that is Erthly levenge, but Onlich On Man with-Ovten varienge. And he Schal ben the most worthiest, the Most Able, &amp; the Most best, that Euere was him before, And schal passen Alle þat is bore, Of prowesse and of konnenge, Of alle tho that to-forn him weren levenge, Oþer Evere Scholen ben In tyme Comenge; Swich Schal his strengthe ben &amp; his konnenge.” and thus the lettres of the handelyng spak To this Sire Nasciens with-Owten lak. and whanne Sire Nasciens beheld al this, Ful Sore he was Astoned with-Owten Mis; and Merveilled ful Mochel In his thowht In what Manere these lettres weren wrowht; And what they weren forto Mene, In his herte he Merveilled be-dene. thanne beheld he the blad of þ? swerd that so drawen lay, As to-fore ?e han herd; And there-vppon loked he wonder faste, And Rede lettre he Aspide þat Onne atte laste, Wheche weren As Red as Any Blood; thus him thowhte þere As he stood. thanne took he this swerd A lytel Ner, And gan to Reden tho lettres In this Maner; thanne Rad he how this Resown Mente As I schal ?ow declaren here presente: It seide that “Neuere man Scholde ben hardy Me Owt forto drawen ful Sekerly, but better thanne Anothir he Mowe fyhte, and more hardiere, &amp; more Of mihte; And hos Otherwise drawe it In ony sted, he schal ben the ferst that schal be ded.” (and this proved wel Schal ben, As aftir In this Storie here scholen ?e sen.) and whanne Nasciens these lettres hadde Red, he Merveilled him Mochel In that Sted, Most Of Ony Othir thinge that he Sawh sethen the begynneng. And It was on of þ? thinges most In his talent, that Swerd owt to drawen verament, and Owt of the Sckavberk it forto se, to knowen what Meneng It Myhte be; For the lettres that it seide with-Owte, ?af Nasciens Most Talent with-Owten dowte. thanne Nasciens beheld the Sckawberk tho, that for Merveille he Niste what to do; And for Al that he Cowde be-holde, Benethen, Oþer Aboven, In Ony folde, and ?it Nethir In herte, Mynde, ne thowht, he ne Cowde not weten where-offen it was wrowht; but wel he wiste it was Al so Red, and As Ony Red Rose In that sted; Where-aboven weren lettres of gold, As he gan there to be-hold; Euere On Of Gold, Anothir Of Asure; thus weren they set, I the Ensure. And A thowsend braunches on this schawberk were, (Whiche was so Riche, As I Rehersed ?ow Ere,) that issweden Owt from that Onle, that Most Merveillous thing it was to se; For Of so fowl Mater they were, and therto So powre In þat plase there, And as of spittynges and Caytyvetes, Of febelnesses, of filthes, in many degres, that bothe be Semblaunt &amp; Countenaunce It was to hym gret dowtaunce: For An Our the swerd it myhte not Sosteine, So feble it was, him thowhte Certeine. And the lettres that On sckawberke were, In this Maner Seiden they there; “hos that Me vppon him doth bere, Ful Sewr he Schal ben Euery where; And more hardy therto schal he be thanne Ony Oþer man In his degre. ?if he bere me In that Manere as the lettres Of þ? swerd Rehersed Ere. For what man that Abowtes him bereth Me, he ne schal neuere ben schamed In non degre as longe as with these braw[n]ches he is gert, and that On his body I hange Ouerthwert. but that neuere non be so hardy that the Raunges that here ben to don Awey; for him schal happen Manie Misaventure And Manye Evel dedes, I the Ensure, that he, ne non Man levenge, Of him schal tellen non Amendynge; Ne behoten neuere schal be to Man So hard as to him Schal be than that now Is, ne that Neuere schal be, but ?if In sauf Ostag he be Sekerle; And ?it him be-hoveth to ben Osteyed In the Manere as here Is seide, Wheche sholde ben be A wommannes hond, bothe kynges dowhter &amp; qweene, I vndirstond. this womman be þ? Riht name schal clepen this swerd, and Me by my Name Openly &amp; Apert; For neuere to-foren In-to that day Non Creature be oure riht name Clepen ne may.” Ful longe this Nasciens this Skawberk gan beholde, and in his herte he Merveilled ful Manifolde. &amp; whanne thus In the Schip he hadde loked Abowte On Alle partyes with-Inne &amp; with-Owte; but neuere so soft ne Cowde he gon, that Al the bed be-gan to qwaken Anon from the ton Ende to þ? toþer, In that plas; In this Manere this bed So qwakyng it was. And whanne he tornede, &amp; it be-held, For discomfort he ne Myhte hym weld; For to him it semede tho As Red As blood; and þervppon wondirful lettres there stood, that As Ony Cole so blak they were, the Resoun that was I-weten there; Wheche lettres Seiden In that Stede, As that tyme I Cowde hem Rede: “hos that Me preiseth most here, Most Schal I him fynde In Oþer Manere, So that In gret Nede blamed schal he not be In non wise, As I telle it the. and to hym to whom I scholde ben Most debonayre, To him with most Anger I wele Repeire: Which schal be-happe but Ony[s], Sekerly, As I the telle here now Openly: For with-Owten faille so moste it be At that tyme Onys ful Sikerle.” Swiche wordis seide the lettrure there that on þ? swerd weren wreten In that manere. and the Skavberk he be-held Agein: than merveilled he gretly In Certein, For that partye was non Othir I-liche, but to his Sihte As blak As Ony pich; thanne Abasched he was ful Sore, that he ne wiste what to sein no More, For he ne Cowde demen of what kynde, Ne nether to purposen In his Mynde; but As him thowhte there be Resoun, Aftir A maner of tre was the facioun; and Oþer whille him thowhte þat it was Of lether I-mad In that plas, but he ne Cowde devise In non degre Of what Maner Of Beste it Myhte be; Anothir tyme him thouhte Of yrne it was, Owthir of sum Oþer Metal In that plas: Thus wolde he han declared it be him selve; but ?it Cowde he not putten the Ex In þ? helve. Thus doth Nasciens with gret Entencioun; but Ay he is In ful gret Trebulacioun, For the Skawberk to haven Offe knowenge, but he ne Cowde for non manere thinge, Oþer Whille to On thing In Certeinte, And þerwhille to Anothir; but it wolde not be. thus nethir the swerd hondel, ne pomel, Ne Cowde he declaren Neuere A del; Where-Offen the swerd I-forged was, And whens it Cam, &amp; from what plas, Ne ho that the Swerd schold thedir bringe, he ne cowde not weten for non thinge; Nether the strengthe of that schethe þere he ne Cowde declaren it In non Manere, Ne not devisen of what kynd it was he ne Cowde for non Maner of Cas, Neþer of the grete Merveilles that ben comenge In diuers Reawmes with-Owten varyenge; And of the grete Breteyne Also, What Merveilles that schal Comen hire to: Of Alle these thinges that to forn Rehersed be, this Storye ?it declareth not Sekerle. but whanne that tyme Cometh therto, That declareng of þ? swerd we scholen gon to; Thanne schal that swerd be knowen ful wel, And the propre Name there Offen Everidel, And the lettres that vppon the schethe be, thanne scholen they ben knowen Openle. For whanne that Cometh bothe tyme &amp; day, Al this schal ben declared sauns delay, the kynde of the Swerd, and schethe also, And Alle the vertwes that longen therto. thanne Openly I-schewed scholen they be, Lik as this holy Storie telleth Certeinle. Now beleveth this Storye here Of the Swerd and the schethe, In this Manere; and Speketh here of Anothir Entent that Oppon the Bed was verament: A spyndele was there schoten forth Ryht thorwh the bordis Of the bed, I the plyht; and Anothir Spyndele Ouerthwert was þere do, that bothen to-Gederis metten they tho; and bothe Spindelis, As long they were As lengthe &amp; brede of þ? bed Everywhere. And to the hed Of the two spyndelis certein Anoþer spyndele was Ioyned, I sey ?ow pleyn; Of these thre, ful Mochel there is to schewe, Of manie diuers poyntes vppon A Rewe. but now this Storye telleth here, that the ferste spyndle was In Alle Manere, was Also whit As ony snow snewenge; And the laste was as Red as blood bledenge; And the ouerth-wert that Aboven was, lik to An Emerawde In that plas; As Grene As An Emeraude it was there To his Syhte In Al Manere: Of these thre Colowres Sekerlye Weren these iij spindelis trewelye, that with-owten Naturel peyntyng were, but Offe here Owne kynde Alle there; For nether be Erthly man ne wommane thedyr ne weren they now browht thanne. And for As mochel as to the peple it is dowtaunce, but declareng þere-onne be with-owten variaunce, And but þere-offen they knewen more vndirstondeng, Elles wolden they holden it for A gabbyng, There-fore here turneth this Storye, and of Anothir thing Maketh Memorye that is ful swete forto here, bothe forto lestene &amp; ek to lere; And In tyme Comeng, this Storye the thre spyndelis schal declaren Openlye, And Of the Schipe Al the knowlechinge, Alle this Scholen ?e knowen In tyme Comenge. CHAPTER XXIX. Thus be Aventure As gan be-falle, that Eve the ferst womman of Alle, that the ferst Synne Evere wrowhte, wherthorwh mankynde was browht to Nowhte be the Cownseyl Of the moste dedly Enemy, wheche was the devel, ful Sekerly, that Envie hadde to Mankynde Anon For he In paradis was So I-don. Thanne bethowhte him the devel In haste how he myhte hem of paradis Owt Caste, that dide he Al hys fowl konnenge, Adam &amp; Eve Owt of paradis to bringe, And fondede to Eve there forto gon, To Maken here to Eten of that tre Anon which sche was forboden Ouer all thing Only of that tre the Neygheng, Wheche sche was forboden of hire Creatoure, that tre forto Neyghen In non Oure. to wheche tre the devel hire tempted faste, tyl that Eve A branch kawhte Atte laste, and there-Offen An Apelle Anon sche took, and there-Onne sche gan ful faste to look; thanne there Offen sche bot anon, and faste to hire spowse ward sche gan to gon, and Conceilled him there-Offen to Ete, &amp; that for non thing he scholde it lete. So Adam Ete that Appel Anon, To his grete peyne, and Owre distroccioun. Whanne Eve had him taken this appel, I vndirstond, ?it lefte the braunch Stille In hire hond; but it was A?ens hire knowenge that the braunch In hire hond was Abydinge. thanne whanne they hadden Eten of this tre— Wheche dedly froyt wel clepid May be, For there thorwgh dedlich becam he tho, and alle that Euere Aftir from him gonnen go;— thanne knew they wel that Naked they were; to-forn hem thowhte Spiritwel In Alle Manere, For they weren formed to Everelasting lif; but that fowle Synne browhte vs Alle In Strif. And whanne hem Self they gonne beholde, Aschamed they weren ful Many folde; For Al Naked knewen they þat they were, And Aschamed Ech Of Oþer Membres was there; &amp; with here hondis they kouerided hem tho; So dyde there Eve thanne Also, And the braunch Euere stille In hire hond, but that Cowde sche not tho vndirstond. Thanne he whiche Alle thowhtes doth knowe, To hem Cam there In A throwe, and knew here Synneng Everydel, Wheche was to hem A sory Mel. There ferst Adam he gan to Calle, that him thowhte most Resoun of Alle that Ferst Chalanged that he were, thanne the womman In Ony Manere; For the womman is of so feble Complexioun that of Mannes Rib was mad, As Axeth Resoun, and that Obeischawnt scholde be to Man; Wherfore Crist ferst clepid Adam than. And whanne god hadde Reproved him of his synne, thanne to him he seide, &amp; nolde not blynne, “thy bred In Swetyng shalt thow Ete; thy liflode with travaille shalt thou gete; And for thi wif In feleschepe with the was tho, With the, compenie to be, schal she go;” and Seide to hire, “that In Sorwe &amp; gret drede hire lif in Erthe Scholde sche lede, And In gret peyne to beren hire pariture; Of this Eve thow schalt ben Seure.” thanne Owt of paradys weren they bothe Caste, And be An Aungel owt dreven Atte laste, Wheche is clepid ‘paradys of delyt,’ there-offen weren they sone bothe qwyt; And Evere, As þat I vndirstond, held stille Eve þ? braunch In hire hond, and ne left it neuere for non thing; And ?it was it not be hire wetyng. thanne Atte laste sche gan beholde Vppon this Braunch ful Manifolde, and Evere lich Grene it was, As ferst sche it polde Owt of þ? plas. Anon wiste sche thanne certeinly that they hadden Synned tho dedly, and that it was cawse of here disheritaunce; Wherfore that braunch kept sche In remembraunce, and that she wolde it putten In swich A plase Often tymes to sen it, In hire fase, there-offen forto haven ful Remembryng that sche was Cause of here disherytyng. thanne bethowhte sche hire on this Manere, that nothing had sche to putten it In there, Nethir huchche ne non Oþer thing, For that tyme was non swich In Makyng; So thanne this braunch took sche Anon Ryhte, And there In the Erthe Anon sche it pyhte. thanne seide sche ‘þat often scholde sche it sen, For In hire face Ay scholde it ben.’ And whanne this Braunch In the Erthe don was, Anon it wax, &amp; Roted be goddis gras. This brawnch that Eve the ferste Synnere Owt of paradys browht with here there, Signefied ful Mochel gladnesse In tyme Comeng, And Ek lyhtnesse. And ?it al this tyme was Eve A Clene Maide, As this storie doth preve; And thanne sche seide “dismaie ?ow nouht; for they out of Oure Eritage we ben browht, ?it for Evere han we it not lost, but therto A?en Restoren we most.” And ?if ?e welen E[n]qweren of this storie What the Cause was, &amp; the Skele ‘whye that Man the Braunche Owt of paradis not bar, As wel as the womman dide tho thar, Sethen that man is Of heighere degre than is the Woman ful Sekerle;’ To this answerith this Storye, and seith ‘that to þ? Man It belongeth not trewlye, but Al only to the womman that Owt of paradis brouht it than: It signefieth that þ? womman Owt it browhte, that be womman the world was brouht to nowhte; and be A womman Restored schal it be; wheche signefiet be þ? blessed virgine Maree.’ Lo Now torneth the Storye here ful pleyn to groweng of this braunch Anon here ageyn; and how it Molteplyed So hugely that a gret tre it wax trewly, and gan to brawnchen &amp; schadwen ful fere; and this was with-Inne riht fewe ?ere. bothe braunches, leves, and bark, as I telle ?ow, Was Also whit As ony snow; Whiche that signefyeth virgenite, that this vertu hath ful Sekerle, a mannes body it kepeth Clene, and the sowle whit al be-dene. For In as moche as that þ? tre whit was, It signefieth virginite in that plas; For virgine sche was whanne sche it sette; thus Recordeth the Storye with-Owten lette; for ?it At that tyme clene virgine sche was from Alle thowhtes of lecherie In that plas. but Maydenhod and virginite Ne ben not bothe In on degre; but gret defferense betwene hem Is, as ?e scholen heren with-Owten Mis. For Maydenhod In non degre Nis not lik to virginite; and I schal ?ow telle the Resown why; For Maydenhod is In this maner trewly, that felte neuere man fleschly, neþer In weye of lecherie lay hire by. but virginite is An heighere thing, And More vertwos to thin vndirstondyng: For bothe Man &amp; Womman that virgines be, Ne thowhte neuere Amys In non degre of Bodily lust to ony luxure: this is virginite bothe good &amp; pure. and thus was Eve In Clene virginite Whanne Owt Of paradis Cast was sche; and ?it the same Our sche plaunted this braunch, Virginite with-Inne here was ful staunch. but Aftir Crist Comanded to Adam Anon that ‘to his wif there scholde he gon, and here to knowen there fleschly, As Man And Womman Scholde trewely’; thanne loste sche Anon virginite thorw desireng of lust, sekerle. and whanne Adam &amp; Eve thus hadden I-do, and fleschly to-Gederis knewen they tho, thenne Maden they bothe ful Mochel Mornenge Vndir this tre, bothe lementacion &amp; wepinge. and whanne that Adam In his herte gan devise his Exyleng Owt of paradise, Ful hevy Chere Ech other gan to Make, And Eche was Sory for Otheris Sake. thanne Seide Eve to Adam tho, “Sire, ne merveille ?e not so gretly so; For non wondir it nys In non Manere thowh Owre trespas [we] Remembren here; For ther may non Abiden vndir this tre— thowh glad &amp; Joyful that he be,— but ?if In Moroneng he parte Away;— Sire, it were wondir, I ?ow Say;— For the tre of deth this May wel be, as Myn herte Remembreth now me, whiche tre that we resten vndir, Vs Maketh so hevy, it nis non wondire.” Anon As sche hadde this word I-spoke, Abowtes hem faste they gonne to loke; A vois than herden they with here Ere, That In this Manere to hem Seide there; “Sey, ?e Caytives, why demen ?e so Ech Otheris deth, as ?e now do? Ne deme ?e no more in swich degre Of disperaunce, I warne ?ow Certeinle; but Comforte ?ow In All wise Ech oþer, As ?e best Connen devise; For the lif Is to ?ow moche Nerre Iustly thanne Ony deth Certeinly.” Thus Spak the vois to hem riht tho; thanne mochel Comfort they token hem to. thanne Aftirward Clepid they that tre ‘the tre of lyf,’ ful Sikerle; For the goode Comforte þat þere-ondir hadden they there, ‘the tre of lif’ they clepid it Every where. and for the Ioye they hadden of this tre, Many brawnches they plauntid þere-offen Sekerlye; and As sone As it was Set In the grownde, bothe it took &amp; Roted with-Inne A stownde; and In Alle degre it kepte the Colowr, As it was the wyl Of Oure Savyowr. than often tymes it be-happed So, that vndir theke tre gonnen they go, hem forto Resten ful often Sithe, whiche Mad hem bothe glad &amp; blythe. So that it happid vppon a day, that Adam with Eve with-Owten delay Seten to-gederis bothe tweyne,— thus þis holy Storie Reporteth Certeine, that vppon A fryday it happede so that vndir theke tre bothe gonnen they go,— and longe there gonne they hem Reste til A vois there Cam þat Sowned be Este, Whiche vois Seide to hem verraily, ‘that Adam his wif Scholde knowen fleschly.’ thanne So Achamed bothe they were, Swich Manere of thing forto don there, that Nethir of hem On Othir dorst loke that dede to don, so seith this boke; For as sore Aschamed þ? Man was there As the womman In Alle Manere, For they Nesten thanne In non degre how here Lordis Comaundement sckapen scholden hee; and for be encheson of þ? ferst trespas, they dradden hem of here lordis Gras; and so Rewfully Ech on Oþer loked than For gret schame, bothe man &amp; womman. thanne beheld Iesus, Owre worthy lord, here Schamefullest &amp; drede be here Owun Acord, that God In hem Anon hadde gret pite For here Schamfastnesse In that degre; And, for his wille distorbeled ne schold not be, For hem he disposede ful worthile, that be hem two the lygne of Man the tenthe Order of Awngelis Restore scholde than, that Owt of hevene weren Cast Adown for pride Into helle, that lowe doniown. And therfore A?ens here schame Comfort he sent to hem bothe there Anon presente; and, Al here Schame-fastnesse forto hyde, In Maner of A Nyht God sent hem that tyde, that So Mirk it was with hem there that non myhte Other sen In non Manere. thanne Abasched weren they wondir Sore how þat so sodeinly that dirknesse Cam thore. thus sone the ton the tother gan to Callen tho, and to-Gyderis they felten thanne bothe two there with-Owten sighte Of Ony day, thus to-gederis knewen they with-owten delay. For it behoveth that Alle thing be do Aftir goddis wille; he wele þat it be So; and that tyme Ech Other fleschly gan to knowe, Only goddys Comandement forto Avowe; So that there, thorwh here Comownenge, Seed forth browhte to here Synnes Aleggynge. For there thoruhe hem bothe was conceyved than Whiche that me Clepid Abel, that Rihtwis man, and the ferste man that to his god dide worthy Servise, him to worschepen &amp; plesen In Alle wyse. In this Manere was Abel vnder the tre of lyf be-geten of Adam, Conceyved of his wif; Wheche was don vppon a fryday, As this Storye thus doth here Say. thanne there behelden they bothe Anon that thus sone this dirknesse was gon; thanne knewen they wel ful verraylly, that God it dyde ful specyaly Forto hyden here Schame-fastnesse, Where-thorwgh they weren bothe In distresse. and Anon A gret Merveille to hem þere was, that God there schewede In that plas; For As grene be-Cam þ? tre In that stede As Evere dyde Gras In ony Mede; And so diden Alle that Out of þat tre gonne gon, Aftyr that Adam and Eve so hadden I-don; bothen bark, bowh, Ek lef, and tre, From whit to Grene I-torned they be. thanne Anon Aftyr Evene Ryht There This tre flowres &amp; froyt began to bere; and whiles þat Tre &amp; braunches weren white Echon, thanne nethir flowres ne froyt ne bar it non; but Aftir that it was woxen Grene, It bar bothe flowres &amp; froyt Alle be-dene. For the whitnesse of theke tre Only betokeneth virginite; but whanne Virginite was Agon, thanne be-Cam þis tre Grene Anon; Wheche that signefieth þ? seed of Manne that vnder thike tre was Conserved thanne, that Chast and trewe was to his Creatour, and In Alle tymes dyde him honour; and the froyt of that tre doth Signefie that Evere he was Religious Sothfastlye. Thus Contenued ful longe this Tre there, So that Evere was grene, &amp; In on Manere, tyl that Abel was woxen wel of Age, and to his god did moche Servage; And Euere deboneure to his Creatour he was, ?eldenge him that his was In Every plas, As wel of tithes, As of Offrenge; thus to his god dide he worschepinge; and of the best thing that his were, he offrede to God In Ech Manere. but Cayn his brothir ne dide not so; For Evere of his werste took he tho, and to God there-Offen made his Offring, Swich as that to Cayn was fowlest thing. Lo, and God to hym sente As gret plente As to his brother Abel; thus þ? storie scheweth me. So whanne they comen bothe In-to the plase that for Sacrefyenge be God Ordeyned was; and for to maken there here offrenge, bothe Cayn &amp; Abel weren thedyr Comenge, lyk as it was be Goddis Comandement Thedir Comen they bothe verament. and whanne Abel his Sacrefyse gan to do, Streyht vp-ward to hevene thanne gan it go; but Cayines Offreng In that Stede, the fwme spred Abowtes al the Mede, Which was bothe blak, fowl, &amp; stynkkenge; thus was the Maner of Cayines Offrenge. and thike that of abelis offring was, was Cler &amp; swete smellyng In that plas. and whanne Cayin beheld this Manere, that abelis Offreng Resceived was so there passinge his In alle degre, therto gret Envye Anon had he, and gret wraththe A?ens his brothir took, that God Abelis Resceyvede, and his forsook. thanne Cayin bethouhte him sone Anon In what wyse Abel he myht vengen him on: thanne to him Self he seide tho, ‘that Sekerly his brothir wolde he slo, So best on Abel avenged Myhte he be;’ thus thowhte Cayin In his Memore. Thus bar longe Cayin this fowl Envye to his brothir abel Gyltleslye; ?it perceyved abel neuere Chere ne Contenaunce that Cayin him thouhte Ony Grevaunce. So longe Cayin helede this haterede In his herte, that ilke fowle stede, tyl that it happed vppon a day that Abel gan to walken, as I ?ow say; For Owt of his fadris Syhte tho Gan this abel thanne forto go, tyl that he Cam to the tre of lif, For there wenten his schepe with-owten strif. the day gan wexen hot ful faste, and of the sonne strong hete In haste, So that strong [hete] not suffren myhte he, but wente to schadwen him vndir that tre; So that gret lust Cam him þere vppon that Nedis moste he Slepen anon, and so vndir this tre he gan him leye— as now that me ?e heren Seye,— and to slomberen he gan there Anon. thanne Gan Cayin forth to gon, that longe hadde thowht þis felonye: there abel his brothir he gan aspye. thanne beheld Cayin þat selve day Where abel his broþer vndir þ? tre lay, and faste hin hyede forto sle, &amp; wende Aparceyved it schold not han be. but Abel ful wel sawh him comen tho, &amp; vp him dressed, and A?ens him gan go,— For he him lovede wondirly wel as it was þere sene Everidel;— and seide, “welcome, my brother dere, I am ful glad we ben In fere:” and Evene In this manere of gretyng spak Abel to Cayin At here Metyng. Anon this Cayin there to him Ran, and A op-Courbed knyf he drowh out than, and vndir the pappe smot him Anon Also fer as the knyf wolde gon. and thus abel Anon ded was there Of his vntrewe brotheris hond In þis manere. lo, In the same stede that he Conceyved was Of his Modir, In that plas Suffrede he his deth with vnriht, As was be the Suffraunce of god Almyht. And Evene lik In the same Manere as on the Fryday he was begeten there, Lik So vppon a fryday be Cayin was he ded, as this holy storye Recordith In this sted. Lo, whanne þat abel suffrede deth be trasown, In Al thys World ne weren but thre men In-virown! behold how that the deth of Rihtwas Abel Is likned to Cristes deth Everydel! Be Cayin signefyed was Iwdas, the falsest Tretour that Evere was. For lik As Cayin his brothir gan to heylle, So dide Iudas to Crist Sawn faille; So that these tweyne dethes Acorden wel As be fals tresown Everydel; and As Abel vppon A fryday was slayn, So be tresown was Iesus In Certayn. So that Iudas In alle Manere To Cayin Is likned Everywhere; For Iudas hadde non Maner Enchesown To don his lord to þat distroctiown, For to him myhte he han non haterede For Owht that Jesus dyde In Ony dede; and for he say neuere In him but goodnesse, ther-fore was he ful Of Irfulnesse; For it is þ? Condisciown Of A cursed Man To haten A good Man, what that he Can. and Of the tresown þat Cayin to his brothir hath do, Spekith Jesus Crist, and of Many Mo, be kyng davy In the Sawter book— ho that there-after wile there-Inne look;— That A dredful word now speketh there that thus Seith, and In this Manere, ‘thow purposist, &amp; seist fals felonye to thy brothir, &amp; seist al trechorye; and to thin Owne Modris sone swich tretories thou dost As is thy wone; Wherfore I schal the Chastise, and the pvnschen In hard wise.’ and thus In the Sawter schole ?e it fynde of dauid his enditenge, kyng good &amp; kynde. thanne oure lord, Cayin gan to Calle Aftir this dede thus was befalle, and seide, “Kayin, where is thy brother Abel, that to the trespased neuere A del?” Whanne that kayin vndirstood Al this, that he hadde So fowle don Amys, and that so gret tresoun he hadde I-wrowht, Anon it tornede than In his thowht, and kouered Abel with the leves of þ? tre That Aspyd ne schold not than be. thanne Axede him Owre lord Ageyn, “Cayin, where is thy brothir, sey me pleyn.” thanne Kayin Answerid A?en Anone, “With him have I not for to done; For I ne haue hym not In kepinge, Neþer of him I ne Can tellen non tydynge.” thanne Answerid Oure lord to hym ful sone, “that fowle dede that thow hast done, and slayn thyn Brothir So falslye, Aforn Me veniaunce his blood doth Crye. therfore Acursed schalt thow be thorwh-Owt Alle the Erthe ful sikerle, and the Erthe, A-corsed I wel it be do, that thy brotheris blood hath Resceyved so.” thus Crist the Erthe Cursed there; but not the tre In non Manere Where-vndir that Abel was ded, he it not Cursede In non sted. but A wondir Merveille of that tre Wondirly befel, hos myhte it se: For Anon As Abel there-vndir was Slayn, his Grene Colour it torned Anon Certayn, And becam As Red as ony blood, that same tre, there as it stood, In remembranse Of hym that ded was there, holy Abel In swich A Manere. and alle his plawntes that Abowtes him were, deyden Anon In Schort Manere; but that tre Grew so Merveillously, that the fayrest tre it be-Cam trewly that Evere man Myhte beholde with Eye; So ful of Bewte this tre was Sekerlye, Ne Neuere chonged ne peyred nowht there Sethen Abel was þer-vndir ded, In non Manere, Saufe that flowr ne froyt ne bar it neuere non Sethen there-vndir that fowle dede was don. but tho that of him weren I-set to-forn, bothe flowres and froit of hem ben born; and so these Trees gonnen to Multiplye, and the world Encresid ful plentevouslye, So alle that of Adam &amp; Eve Comen tho, To that tre ful Moche Reuerence they do; and Eche of hem Other doth telle In what Manere that it befelle, ‘That how here ferste Modir it plaw[n]ted there, and how thedir it cam, &amp; In what Manere; and they Scholden Restoren agayn here ferste Eritage In Certeyn, Where-Owt here ferste Modir was Cast, but A?en we scholen it haven Atte laste.’ and whanne they weren In Ony disseise, That Ony thing here hertes dide Misplese, and Anon to þat blessed tre they wente, here Conceil to taken veramente; whanne that to theke tre they Comen Anon, Comforted they weren thanne Everichon; and Sethen they Clepeden it ‘þ? tre of Consaile And the Tre of Comfort’ with-Owten faile. This tre Grew &amp; wex ful faste, and alle that Euere of him Comen Atte laste, bothe that weren of þ? Grene tre, and Also of the white Certeinle, So that the peple Sore Merveilleden tho how that they Endured &amp; woxen so; and Evere kepten they that Same Bewte Tyl that God sente the flood of Noe, Where-thorwgh Alle wikkyd peple than Weren distroied, As I tellen ?ow kan, So that on lyve lefte non sikerle but Noe &amp; his wif &amp; here Compene. For it was Goddis wille tho that the world distroyed scholde be so, Sauf only hem that god trewe fond Aforn Alle Othere, I vndirstond; and be hem the world Restored Schold be, that to-forn tyme was lost In swiche degre. but wete ?e wel for Certeyn, thowh tho trees to here kynde comen Ageyn, ?it boren they neuere Aftyr so kendly As to fore tymes they dyden vtterly, that they ne losten Clene þ? Savoure Of here ferst froit, &amp; the Odowre, thorwh the water that so bitter was, that ouerkeuered the world In Every plas; Sauf Only thike Selve tre of lyf and þ? braunches þat þere-of comen, whiche sette Adams wif, of Bewte, froit, ne of Colour, ne weren not Chonged In non Oure; For witnesseth they that hem Sye— these trees ful openly to here Eye,— For trees of lif I-cleped they were of hem that hem Sien In all Manere; For of deth dredden they In non degre whiles there-offen they hadden In here compene. CHAPTER XXX. Thus longe durede this ilke tre, Of Colour, of Savour, and of Bewte, Tyl that Salamon Regnede than Aftir king david his fadir, þat holy Man. To wheche Salamon Only Crist Sente Manie passing konnenges aftir hese Entente; he sente him more wit &amp; discressiown In his lyve Thanne ony wit of Erthly man cowde discrive; For of Alle Scienses he was konnenge, Where-offen the peple hadd merveillynge. For he was konnenge In precious stones, and knew al here vertwes for the nones; and the strengthe of herbes he knew also, And what ther-with he myhte wel do. he knew the Cors of the firmament, And of alle the sterres þere-onne, verament, So that there nas neuere non Erthly man That non discressiovn to him ne kan; ?it Neuertheles, be bewte of a womman Ouertaken and disceyved was he than, So that he wrowhte A?ens Goddis wille, that of Sum thinges he dide ful Ille. This womman that with Salamon was, be-thowhte hire in Many diuers Cas hym to disceyve, and be?ondis him go, with Alle the deceites sche Cowde do. Where-offen ful lytel wondir it is; For there nys non Man that lyveth I-wys that offen Owhten forto Merveille, a?ens A wommans wile with-Owten faille; For there sche putteth hire Engyn &amp; hire Entent, that wit of non liveng Man verament Schal hire withstonde of hire Concettyng: tak kepe of þ? ferst womman that Evere was lyveng. Whanne Salamon Sawh that in non degre To withstonden hire Engyn It nolde not be— Where-offen he gan to Merveillen Anon, and wax Right wroth, and forth gan gon— thanne Anon his book he spak that to him was with-Owten lak, Wheche that ‘parables’ he Calde the Name, To him A book of ful gret fame: “With this Book I have Sircvit þ? world Abowte, that there is non Erthly Man with-Owten dowte that to serchen Abowtes the woerld In-virown, Onnethes there-Inne to fynde, be good Resown, On good womman to his Supposing.” And thus Seide he for A wondir thing, For he ne Cowde In non Manere From wyles of his wif to kepen him there; So that he Merveilled In Alle degre That so Manie wyles In A womman scholde be, so that he gan dispisen hem ful faste, and of hem [seide] mochel Evel Atte laste, And of Speritwel thinges neuere they Come, but Of Enmyte Al &amp; some. As vppon A nyht In his bed he lay, thvs to him self he gan to say,— Ful thowhtful he was &amp; ful Mornenge, that thus to him self he made pleynenge,— “thow man Caytyf, ful of disseise, why nisse ther non thing that the May plese? Why Merveillest thow so Moche of wommans wile, that the hass distorbled with-Inne A while, and In Sorwe and Errour hath put the? Tak An Ensample, and here now se; For Oure ferste Moder lefte neuere hire Engyn, For owht that Adam cowde devyne, Tyl that owt of Paradis sche was cast, Thike delitable place thanne atte last, bothe Into Sorwe and In-to distresse, From Ioye, Mirthe, and gladsomnesse; So that alle whiche of hire Owt gonnen gon, In peyne And Sorwe they leven Echon, and here bred they Eten with swot &amp; peyn, And In Caytyvete they lyven certeine.” And whanne longe In this thowht salamon lay, A voys to him spak that he herde verray; “Why hast thow thus womMan dispised here In Manie wises &amp; In riht fowl Manere? for thouhe be womman Cam ferst to Man disseise, Of here Anothir Schal come, this world to plese, and bothe Ioye &amp; mirthe bringen mochel more than Euere Mankynde was grevid before; and thus be woman Amendid schal be, that to foren tymes to womman was put to velone; and this womman schal Comen Of thy kynde.” Anon thanne Salamon Cast In his Mynde, that A fool &amp; vnwis that he was, wommen to blamen In Ony plas. thanne anon he bethowhte him of Sotylte, and Sowhte the scriptures In Eche degre, And Also Alle the devyn Secres that he Cowde fynde In Ony degres; and Atte laste so longe he Sowhte Til to his wit that it was browhte, So that he fond and knew Riht wel the Comeng of the virgine Eueridel, and that the Sone of god Almyht Into þat blessed vessel scholde Alyht. And thus that Scripture put him In Mende Of that blessid virgine so good &amp; kende, that the froit þat of hire Owt scholde gon, So gret blessednesse with him scholde comen anon, and Mani More double of swetnesse thanne be oure ferst Modir cam bitternesse; Wherefore the ton, ‘Modyr,’ Cleped scholde be, and the tothir Clepid scholde be the ‘See.’ thanne stodyed Salamon from day to day, Of this blessed Maiden to knowen more verray, ?if that A Modir that Maide scholde be, and Comen of his lyne, thus merveilled he. thanne was he glad In Alle Manere that of his Awncestris swich A spring scholde comen þere, And thus longe he thowhte on this thing, tyl Atte laste on A Nyht, In his Metyng, To him from An hy Cam the devyne Answere Into his Chambre, In bedde as he lay there; “Salamon, On thing I telle now the, that allynges of thy schal sche not be, Ne not fully the Ende of þ? lignage, but the Ende of Anothir knyhtes of herere parage, that schal passen of bownte &amp; of lif Alle Othere Knyhtes, with-owten strif, that Evere to-forn him ?it were, Oþer after hym scholen comen, oþer griues bere. So mochel schal he hem passen In alle degre Asse the sone the Mone doth, Sikerle; For whanne the Mone schineth most briht, ?it passith it, the Sonne, be Many fold lyht; lik so this knyht al othere schal pase; and as dide Ioswe In Ony place, that past alle other In Chevalrye, So schal þis knyht passen Ioswe Al oþer sekerley, and ?it Ioswe was told the beste knyht that of al þ? world was, &amp; most of Myht.” and whanne he this thor vndirstod, that of his ligne schold Comen a knyht so good, Ful Mochel Ioye was in his herte tho, And A?en to his bookis thanne gan he go, And knew wel, &amp; sawh be vndirstonding, þat him scholde he not sen, ne Abyden his comenge; For it was ful long tyme therto, lik as that his bookes Schewed him tho: “Now, Certes, this A wondir thing to me, that So long tyme to-forn his perturite how I scholde knowen of his birthe, that to this world Schal bringen bothe Ioye &amp; Mirthe, As I haue here In vndirstondyng; but ?it is to me A ful straunge thing, for from this day ?it thedir to, It is two thowsende ?er &amp; mo.” Ful longe thowhte Solamon of this thing, Tyl his wif it Aspyde, Atte last Endyng, how that he was fallen In his thowht, Where-offen Comfort fond he Ryht nowht, So that he was wondirly Evel at Ese, he Niste non thing that myht him plese; thanne hadde his wif gret drede Anon that som Manere Evel he wolde hire don; So that it happed vppon An Niht tho that In bedde they lyen bothe two; and whanne hyre tyme sche sawh forto speke, thanne to hym sche gan Owt-breke, And Anon sche gan hym forto Conioure tho, For alle the loves betwexen hem two, that he hire would trewly telle how of his pensifnesse it be-felle. and Salamon, that knew passingly wel Of hire Coniettyng Every del, Wyste wel that ther Nas non herte levenge that Cowde So Mochel of Coniettynge, that, And sche knew of his Menynge, Anon to the Ende Sche wolde it bringe; therfore than Anon thouhte Salamon how that best this Game myhte Gon, For Al the Certeinte tellen he Nolde, What After there Offen fallen scholde. thanne discouered he his pensifnesse To his wif, &amp; al his hertes distresse, Of that he hadde So longe I-thowht, To what Ende it scholde be browht. “Certes, Sire,” quod his wif tho, “Of this Mater ?it Can I not do; but with-Inne schort tyme, to My supposinge, To A good Ende we scholen it brynge.” So it happede that the thridde Nyht To-Gederis they weren, as I the plyht, “Sire,” sche seide, “I the now certefye Of this knyht ful Certeinlye, That schal ben of thy laste lyne; To my wit it doth now propyne how that ?e scholen knowen the verite Of Al his Comeng, In Eche degre.” “Now Sothly,” quod Salamon the kyng, “this me pleseth Ouer alle thing.” “Now ful Gladly I wele ?ow Schewe holy myn Entent vppon A rewe: Wel faste Sendeth ?oure Messengeres Anon thorwh-Owt ?oure Rem Everichon, And Alle the Carponteris that they mown fynde, that to ?ow they hem bringe In Ony Kynde; And whanne they ben Alle to-gederis I-browht, A Certein thing ?e scholen hauen wrowht; And Chargeth hem In Alle wise Trewly to don here Servise, And swich a schipe ?ow forto Ordeyne Of sweche tre that it may the self susteyne, And that of water it may haven non fere, Ne Of non thing In non Manere, That it Mow laste foure thousend ?er, Where so Euere it go, Oþer fer Or ner. And In the mene while this Schipe they make, To Another purpos I wele me take, For to Aparaille Other thinges therto, Swich As behoveth there-Inne to do, As ?e scholen Afterward bothe heren &amp; knowe Al myn hol purpos vppon A rowe.” And Salomon it levede tho ful wel, And there A?ens spak Neuere Adel; but Suffrede hire wille Al that nyht, Tyl on the Morwe it was day lyht. On the Morwe Anon as the day gan Ryse, he Comaunded his Messengeris In Alle wise Into Every partye forto gon, Carponters him to bryngen Anon. So that with-Inne a fewe dayes these Messengeris Sowhten Many wayes, and Carponters to the kyng Anon they browhte, to weten ?if that with hem he wolde Owhte. and whanne these Carpenteris weren semblid Echone, To hem the kyng Aperede wel sone, &amp; hem Comanded there riht Anon ‘a schip forto maken they Scholde gon, So Strong, so Myhty, In Alle manere of gyse, of swich tre As they Cowde devyse, that for water ne Rokkes ne persen scholde With-Inne iiij M ?eres,’ thus the kyng wolde. thanne Answered the Carponters Agayn, ‘his wille to fulfulle they wolde ben fayn, To alle here powere &amp; to Alle here Myht they wolden don that Schipe to dyht.’ So that to werke they wenten Al In fere, that the Schipe was Mad with-Inne half A ?ere. And whanne it was fulliche I-browhte to An ende, Thanne that lady to Salamon gan wende, That thike Schip first dide begynne thorgh hire qweyntise and hire Jenne; “Sire,” sche seide, “and it be so As ?e me telle, that In tyme Comeng swich A Cas be-felle, and that swich A thing scholde there be, So worthy A knyht, and Of so ny degre that In bowunte alle knyhtes scholde passen Echone As don bemes of þ? sonne passith liht of the Mone, And Alle hem that Euere to forn him were, Oþer after hym scholen Comen Armes to bere, It were bothe my Cownseille &amp; my wit,— And ?e wolden Owht concentyn to It, and as be good Resown As thenkith Me, Sethen this worthy knyht Of ?oure ligne schal be,— that ?e som Manere Of precious Armure Whiche is bothen passing good &amp; sure, (So that ?ow he may haven In remembraunce, What so Evere Aftir happe be chaunce,) Scholen ?e Ordeyne &amp; Arayen A?ens his Comenge Of hym that ?e hauen so gret Merveillynge, and that the Armure be passinge Merveillous In all degre As he schal passen Alle Oþer knyhtes In dignete.” “Sey,” quod Salamon, “what Armure it schal be; and ?if it be Covenable that I may se, I schal it ordeine thanne Anon Riht, And Into that Schipe it schal be diht.” thanne Seide this lady Anon Ageyn, “Sire, I schal ?ow tellen now In Certein On Of the Most Sufficiaunt Armure that I knowe, as I ?ow Ensure. the holy temple wheche ?e han don Mad In the worschepe of oure lord In this sted, In wheche temple the beste Armure is on that Euere On knyht here was I-don; It is the swerd of thy fadir, kyng davy, that there-Inne hangeth ful Sekerly; For it is On the Richest thing That Evere Abowtes heng ony kyng, the most Merveillous that Evere forged was, the Most disgiest In Ony plas, the Scharpest &amp; the Moste trenchaund that Evere Ony Knyht took on hand;— taketh that, &amp; Maketh Ordenaunce For that swerd with-owten ony variAunce, And Ordeyneth bothe for hondele &amp; point, To Setten Every thing In his Ioynt; And Aftir for the blad ?e ordeynen Also As ?ow thinketh best forto do. and ?e that han of Alle herbes the knoweng, and of Alle precyous stones the konnenge, And the kynde of Alle thinges therto that be-longeth ony konnenge to, Ordeyneth, for the point, of precious stones, And that they ben Sotely Ioyned for þ? Nones, So that non Erthly Man Aftir this day In non wise hem departen ne May, but þat they Supposen In Alle thing that it Nis but On ston In beenge. and thanne to the pomel Ordeynen ?e As precious A ston &amp; Merveillous As it may be, That non so vertwos, so merveillo[u]s, ne so riche, Of Alle Other stones be non him liche: and thanne A schethe that ?e ordeyne, tha merveillous blad forto susteyne. and whanne Alle this ?e han I-wrowht, thanne wile I werken As cometh In My thowht, and Ranges I wele Maken therto, Sweche As me liketh there-Inne to do.” thanne he that was wisest of Al degre, And most vertwes In herbis &amp; stones Knew he,— passing Ony oþer Creature Most Connenge he was, I the Ensure,— Owt of that temple the swerd they browhte, the wheche kyng davy his fadyr owhte, and that they helden as Riche and As worthy As Ony thing þat In þ? temple was Sekerly. and thanne wrowhte he Al Aftir hire Avys With precious stones of gret delys; but Onliche to the pomel An hy he putte but on ston Sekerly, Whiche of Alle Manere Colowrs it was that Ony Man Cowde thenken In Ony plas. And thanne Al his hol Entent the schethe to Maken, he dide verament, Where Inne that this swerd schold be; Ful Coriously his wittes thanne Cast he. but where offen the schethe þat he made there, declaret not ?it this storie here; For it schal ben non gret Mestier the schethe ?it to declaren In non Manere; but the pomel Made he so Ryaly As here vs doth telle this Story. And whanne this swerd thus garnysched was, and be his devis wrowht In that plas, thanne the Swerd Into the Schethe he pytte, and ful fast be gan to beholden Itte, bothe the schethe and Ek the swerd; Swich anothir nas there In Middlelerd. and whanne he Sawh it Aparaylled So Richely, In Al the world hym thowhte non So worthy That for Erthly man Euere was Mad; thus In his herte to him Self he seid, “that there nas Neuere non knyht born In Al this world here be-forn that for hym swich a Swerd was diht, Ne non So Riche to non Mannes siht, ne non so vertwos In Al degre As that is this swerd, as semeth me.” Thanne of on thing desired he ful sore, Of Alle his desir not mochelis More, ‘that Neuere Man theke swerd scholde drawe, For lust, for drede, nether for Awe, but him Repentyn Scholde Ryht Sore, Sauf only he that it was Mad Fore, What Manere of Knyht So Evere it be, that non it drawe, but ?if it be he.’ thanne to hym Cam A vois with-Owten lak— the Same vois that to fore tymes to him spak— “Salamon, Of this that þou hast Axed before, Schal non man it drawe, but hym Repente sore, but ?if it be the Same persone for whom this Mater thou hast I-done, and for whom this swerd is dyht; It non Man to drawen schal hauen non myht.” And whanne that Salamon herde this, thanne was his herte In Ioye &amp; blys; and Anon let wryten with his hond dyvers lettres, as I vndirstond; and, as this Storye doth devyse, he let Ordeyne Rawnges In his Gyse, And to the schethe he gan hem Ordeyne Also Ryaly as he Cowde Certeyne: but so wolde not his wif In non wyse be here lyf; but so fowle Raunges, &amp; so Spytable,— that to so Ryal A thing ne weren not able— his wif Ordeynede forto do, that non thing weren Able therto, As fer forth as Salamon Cowde seyne, Not An Owr thike swerd to susteyne. “What?” quod Salamon to his wyf tho, “how thenke ?e now here forto do, To putten So fowl A thing In Abvcioun To So Riche A thing with-Owten Comparison?” “?e, forsothe,” thanne quod sche, “At this tyme it schal non Oþerwyse be, Sowf onliche, and it be goddis plesyng, That so May happen In tyme Comeng, That A damysele it Chaungen Schal there, And Tornen hem Into Anothir Manere, So Faire and so Riche, that wondir schal be Ony Erthly Man to beholden Certeinle. and so be this swerd there scholen ?e knowe the werkys of two wommen with-Inne A throwe; For lik as ?e don me to vndirstonde That A Mayden schal comen In to this londe Forto A-Mendyn Al the grete wronge That oure form Modir dyde A forn ful longe, Ryht So schal the Same Maiden Certeynlye Amendyn In tyme Comeng Al my folye, the fowle Raunges that I have the swerd put to, Fvl Riche &amp; worthy for hem wele sche þere do.” Of these wordis thanne hadde Salamon In his herte gret wondir Anon, Where sche hadde that wit An discresciown him forto tellen So straunge A resown. Whanne the Schipe was Mad In this manere, And I-Couered, as the Storye telleth here, In the Schipe was mad a bed of Tre, Wondirfully devised, I telle the; and Ouerthwert ouer the beddis feet lay this Ryal swerd, I the be-heet: And Aboven, vppon the beddes hed, A Crowne of Gold stood In that sted, that Manie ?eris to-fore his fadir kyng davy that Crowne hadde werid ful worschepfully; wiche Crowne Salamon put In to that plase, Sethen that knyht neuere non So worthy wase As he of whos ligne scholde Comen that mayde, As to forn tymes his Bokys had hym Sayde; And on non Man So wel, hym thowht, levenge, Myht ben be-stowed So worthy A thynge. And whanne the lady thus hadde Seyn him do, “?it,” sche Seide, “vs behoueth now thinges mo: For ?it to this Schip there failleth Somthing That there-Inne Moste ben with-owten faillyng.” And these Carponters sche took Anon, And to the Tre of lyf they gonne to gon, vndir wheche tre Abel was Slayn, As the Storye to forn Reherseth Certein. thanne Seyde sche to hire lord tho, “Sire, to this tre now moot we Go, And to the Tothir that of hem Come,— the Cause I schal tellen ?ow Al &amp; Some,— Off wheche on Is Red, Anothir is whit, The thrydde is grene, A tre of delyt: Of these take ?e now springes thre, Whit, Red, &amp; Grene, lik as they be, Whiche the bed Scholen Envirown Abowte, As I schal ?ow tellen with-Owten dowte.” thanne Answerid the Carponteris tho, ‘that the Tre of lyf wolden not they gon to, For neuere to fore, as they Cowden vndirstond, Ne was it persched with Mannes hond.’ thanne Answerid this qwene Anon, “but ?if that ?e my Comandement wil don, ?e scholen ben blamed Al In hye, I-Seye ?ow, Seres, now ful Certeynlye.” Thanne they fulfilden here Comandement holiche Aftyr the ladyes Entent; and they dradden hem ful Soryly, For neuere to fore hadde Man Comen ther Ny. but ful sore Abascht they weren Atte begynnenge, For so fresch blood owt of þ? tre gan sprynge, As of A Mannes Arm it hadde be that hadde ben of smeten Sekerle In bataille, oþer In tornement, Lik As it semede to here Entent. and thanne weren they Abascht so sore, that there-Onne wolden they werken no more, and so leften they Alle here werkynge that they diden Atte the begynnenge, and Repentyd hem ful Sore that they wrouhten after the ladyes lore. But sche wolde it suffren In non wyse but that sche wolde haven hire owne Gyse; and whanne they knewen hire Entent, holiche they fulfilden hire Comaundement. And whanne these thre brawnches weren I-browht To þ? Schipe, to fulfillen the ladyes thowht, ?it ful Sorye they weren therto here ladyes wille thanne forto do. thanne devised the lady how it scholde be of alle tho Braunches In Eche degre, On be Fore, the tothir be hynde, the thridde Ouerthwert, As Cam to hire Mynde; So that the bed ouer sprad was there with these thre trees In this Manere. behold now of this merveillous werkyng, What it was thanne to Signefieng! For it was to a gret Signefyaunce; As this Storye schal schewen with-owten variaunce. And whanne sche hadde So I-do, Thanne to Salamon gan sche to go, “Now beholdeth these spyndelis thre that vppon this bed to forn ?ow be! Now herkeneth to me what I schal seye: these Schal Neuere Man Sen ful Certeinlye But ?if Abelys deth he schal haven In Mynde, That Man that so Just was, and to God So kynde.” And whiles they spoken of this Matere, Anon to hem Comen tydynges there, that tho whiche the Branches hadden Atamed, Aungeles they weren, that weren not blamed. Thanne be-thowhte ful Mochel Salamon Of Manye thinges that he wolde don; And ?it to his wif he Seyde Ryht nouht Of Al that Euere thike tyme he thouht. Thanne Anon Salamon be-gan to write, and with his wittes it gan to Endite, A lettre In the Schipe forto be set tho, In what plase he myhte best it do. And this was the be-gynneng of his Resoun, As ?e scholen now heren, bothe Al &amp; soun: ‘Behold, thou Knyht, (what I schal Seye; Of on thing I warne the Alweye,) That schalt ben Ende of Myn lynage, As I am Certefyed, and of So worthy Corage. Evere be thow war of wommens Engyne; And Also of Many thinges they welen propyne, loke that thow be wis, &amp; kepe the wel, and of hem be war thou Everey del, and that thow leve hem In non wise, For ?if thou do, thou lesist thin Aprise; Ne Neuere prowesse ne non Chevalrye Schal I the waraunten Certeinlie, but it torne Reprof to the; thus Sente the to Seyne Salamon be Me: And of hym Remembraunce thow took, Whanne that thow lokist vppon this book.” Thys was the begynneng of his writ there, Whiche Salamon wrot In this Manere; For of logres that worthy Knyht Whiche that Into this Schip scholde be dyht, Wrot Salamon this qwestion Sekerly, and Into the Schipe it putte trewly. And now of Forein londes scholen ?e here, As the storye of Sank Ryal Reherseth In diuers manere. And After he Wrot the verite Of his wif there In Alle degre, how his wif this Schipe gan to Ordeyne, And Al that Richesse there-Inne put Certeyne, bothe the Bed, &amp; spyndelis Also that overthwert the bed weren I-do, of whiche on was whit, Anothir was Rede, And the thridde was grene In that stede; and alle colowred of here kynde they were, As of the Tres they weren taken Ere. and whanne this writ was thus I-do, At the beddes hed he leyde it tho; vndir the Crowne there As it was, There he it putte In that Same plas. And whanne this Schipe thus was I-dyht, Into the Se he it putte Anon Ryht. thanne to his wif he Seide Anon, “Lo, dame, now Al this thing [is] don, and Into the Se I have it pyt, Neuere weneng more forto Sen it; Ne I not neuere to knowen of his Comenge, of theke worthy Knyht þat me Is put in Mynde.” “?is Certein, Sire,” quod his wif thanne “Som veryfieng Schole ?e han of that Manne; Charge ?e ?oure Meyne Anon Ryht That ?owre pavylowns ben Redy dyht, And be the se Syde that ?e don hem Sette, And for non thyng that ?e ne lette That ?e And I and somme of oure Meyne With-Inne the tentes to-gideres Mown be, And there to Abyden and to dwelle, To seen what this Schipe may be-falle.” Thanne this Salamon Anon Ryht Comanded his pavilowns to ben dyht, And to ben Set faste vppon the Se Syde, with-Inne wheche he myhte abyde, his wif, &amp; with hem A prevy Meyne: thus he Comanded that It scholde be. And anon his comandement was I-do, that he and his wif to-gederis Also there-Inne Slepten Every Nyht, and with hem here Meyne ful ryht. So vppon A tyme As there-Inne they lay, As this Storye here doth Say, As it be-happede Abowtes Mydnyht, In his Sleep he Sawh a wondir siht: that there Cam from the hevene An hy A man, &amp; of Aungeles A gret Company that certein Instrwmentis with hem browhte; but what Maner they weren, he knew hem nowhte, Ne he ne wiste In non maner degre What Man it was that In that Compeyne that with the Angelis Cam down there, he ne Cowde him knowen In non Manere. And Alle Into the Schipe they descendid Anon, Ech After Oþer there-Inne Gan gon; thanne to the water gonne they Reche, And ther-with dyden as I schal the teche: and Into that schip it Cast Abowte Into alle parties, with-Owten dowte, Seyeng there In this Manere To his Aviciown, as he myhte here: “This Schipe is the Signefiaunce Of Myn Newe hows with-Owten variaunce.” and thanne this old Man gan forth to gon to the bordis of þ? forschipe there Anon, And bad on of his Compeny to write Sweche lettres as he wolde Endyte. And whanne these lettres weren I-wrete, thus gonne they sein, And thow wilt wete: “a passing fool thanne schal he be that this comaundement passeth In ony degre.” this beheld Salamon In his Aviciown, What this Comaundement spak Al &amp; Som; and þerto it was so worthily I-wreten &amp; dyht, So that there Cowde non Erthely wyht discryve the bewte of that Scripture that so wondirful was, I the Ensure. And al swich wondir he hadde In his Slepinge, So that atte laste he barst In wakynge, And there his Eyen he Openede Anon, And to-wardis the schip he lokede ful son; And there Openly Sawh he than the Same Compenye with the olde Man that In his Sleep he Sawh to fore; Alle thike hole Compenye him thowhte thore. thanne to hem wolde he han Spoken tho, but non power hadde he therto; he wold han Clepid hem In his Gyse; but power hadde he non forto Rise. thanne wolde he han Clepid hem þat to-fore him lay, but therto power hadde he non be no way, For he ne myht nethir Meve ne Speke, Ne with On word ne Myhte Owt breke. thanne thowhte him that a voys Seide tho, “Salamon, thy desir is fulfyld and do; For the Knyht that the Ende of thy lyne schal be, In to this Schip schal Entren ful Sekerle, And this swerd schal he have In honde that þou hast Aparailled; this thow vndirstonde. and here-offen schalt þou knowen the verite, that non schal Entren, but ?if it be he.” And thanne After this word anon, Owt [of] this Schip this Compenye gan gon, that Salamon ne wiste witterlie Where they becomen tho Serteynlye. and whanne he hadde power forto speke, thanne to his Meyne he gan to reke, And to the Schipe he Cam Anon Also faste As he Cowde gon. and whanne the Schipe he wolde han Entred ther, A voys to hym Seyde In this Maner, “Salamon, I the Rede that thow with-drawe, and that thou werke Aftyr my Sawe; for ?if thou Into the Schipe Entre otterly, Thou schalt ben persched Sothfastly. but loke the Schipe that thow lete go, To Swich place As it is ordeyned to, And where that fortune so wele it bringe; Forto manie strounge Contres is his goynge, wheche that hens ful longe they ben, As In tyme Comenge Oþer Men scholen sen.” Thanne there Salamon with-drowh him Anon, And from that Schip faste gan to gon, And beheld the lettres wreten vppon the bord, that In this Maner they speken Every word: “Thow Man that Entren wilt with-Inne Me, be war that ful of Feyth that thow be; For In Me is, if non thing Ellis, but only feith, (As the Storye tellis,) and Riht-ful Creaunce, as I telle the. þerfore be war, hoso entre with-Inne Me, that he have bothe feith &amp; Creaunce stedfastly, with-owten variaunce. and ?if thow blenche from ony of tho, be war, from the than Schal I go, And the forsaken In alle degre, And Nethir Sustenaunce ne helpe getest þou non of me; In what place that so Evere thou be, Sodeynly schal I forsaken the.” and whanne Salamon Radde this Scripture, at that Schip myht he non lengere Endure, and Seyde ‘that to Entren, he nas not worthy, Into non Swich place Serteinly.’ thanne Comaunded he his Men Anon Forth Into the Se that Schipe to don, So that it paste ful ferre from hem þ? that Owt of here Syhte it gan to go, that Nethir Salamon ne his wyf Non lengere it Syen, with-Owten strif. Now leveth this storie here anon, And to Nasciens now let vs gon, that longe hathe ben In Tornaunt Yl, As thowh it were in Maner of an Exyl. CHAPTER XXXI. Now schewith forth this Storye [How] that Nasciens ful Sekerlye [Beh]eld tho spyndelis that on þ? bed lye, [And] tho thre Tres ful Sekerlye that Colowred weren of here Owne kynde, where-Offen he Merveilled Sore In his Mynde; With wheche Bransches the Bed was spred bothe Enlonges And Ouerthwert, as it is Seid, And Evere this Nasciens beheld hem faste, And Merveilled In his Mynde Atte laste Whethir of the[r] Owne kynde it scholde be, Oþer depeynted with Colours ful Sekerle; Ne stedfastliche he ne cowde not beleve, Ne with Alle his wyttes ne Cowde not preve, how that So I-Colowred they were, Oþer I-peynted In Othir Manere. thanne Anon A word to hym Self gan he say, Whiche Sore him Repentyd that same day, “be my trowthe,” quod Nasciens tho ful pleyn, “Of this bed I not what I schal Seyn, For I ne Can not demyn In My Memorye but that this bed is Mad Al be trechorye, And be falsnesse, and be Engyn, thus thowhte me tho In hertë Myn.” And Anon As he hadde Seide this werd, he gan to beholde vppon the Schippes bord, and Sawh how that It Clef A-two, So that Into the Se thanne fyl he tho, And there Anon I-dreynt was he ful Ny, Ne hadde goddis helpe han ben Sekerly. And whanne In the water thus was he, Sore Abascht he was ful sekerle; For he Niste whethir he slepe oþer wook, So Sodeynly the watir him took. and thus Sone he loked him Abowte, And Sauf Of the Schipe that he was Owte, Beholdynge to-wardis the yl Anon; Thedirward ful faste he swam ful son, tyl Atte laste he Recouerede this yl Where that he ferst was In Exil. And whanne the yl Recouered he hadde, Ryht ful gret Ioye thanne he Made, And loked Aftyr this Schip Anon, And Aftyr tho lettres Everychon that Seiden In this Manere vtterlye, ‘In Me Nis but Only feith Certeinlye.’ And whanne he beheld this Scripture so, he wiste wel In Synne he was fallen tho be Miscreaunce &amp; Misbeleve. þerfore Anon to him Self he gan to Repreve, And thus to him Self he gan to Seyn, “Ow thou Man of litel beleve In Certein, Why were thow Se Ethe for to tornen here, And of Misbeleve to ben On this Manere. Of that Schipe that thow were Inne, O fals belevere, why wost þou from it twynne? Why Art thou Of Misbeleve &amp; Miscreaunce, Sethen god the hath Schewed be Many chaunce, And be Many Merveilles In that Schipe Also: A! fals Cristen Creature, why wost þou so do?” Thanne there to god Cryde he Mercye With Sorye herte &amp; weping Eye, ‘That God wolde for-?even his Misdede, And Evere him to Socoure In his Nede; And that wroth with him he wolde not be, but on hym to haven Mercy &amp; pite; And that for his newe Miscreance, God On him scholde schewe non veniaunce.’ And thus vppon the yl stood Nasciens there Al the live long day In this Manere. And whanne to the Eveward it gan to drawe, And the lyht with-drawen, as be Old Sawe, And that the Sonne hadde lost his lyht, It wax to dymmen &amp; to becomen to Nyht; thanne Made Nasciens his preyere With good herte &amp; In devout Manere; and whanne he hadde So I-do, down he hym leyde Anon Ryht tho; And there he Slepte Al that Nyht Tyl On the Morwen it was day lyht. vppon the morwe, whanne it was day, and that the Sonne it Schewede verray, thanne Nasciens his Eyen Opened Anon, And Abowtes hym he gan loken ful son, And Into the See he lokede ful Stedfastlye, Aftyr that Schipe there ful witterlye that he hadde seyn the day to fore, ?if Owht thanne he Myht sen it there; but Nethir Fer Nethir Nye he Cowde it non sen Certeinlye. and whanne that he Sawhe it wold not be that he ne myht it sen In non partë, thanne wondirly Sore Abaschet he was, So þat he left vpe his hond In that plas, and On hym he Made the Signe of the Crois, thus Cryeng to god with Milde voys: “Now, Jesu Crist, for thy grete pite, and for thy Mercy that is so large &amp; fre, that Me Owt of Calaferis daungere Into this place hast Browht me here, Wheche that was My Moste Enemy that Evere ?it hadde ich here worldly; and Sethen, lord, that thou hast don so, From alle Oþer Enemyes kepe me now fro, that me Asailleth Every day, Me to deceyven, ?if that he May, With his False conspuracye; Now, goode lord, from him þou me gye; And defende me, lord, As A Champiown, From the wiles of that fals Felown, That I mot kepen Euere for thy sake Thike Iowel whiche thou distime betake, Whiche is my Sowle, In Eche degre It to Kepen, lord, power graunt thow Me. And ?if therto I ne haue neþer Strengthe ne powere, Now, goode lord, that thow Supporte me here, And that Euere My sowle that thou Kepe, Whethir that Evere I wake Oþer Slepe. For I Knowe wel In Myn Memorie, that ?if that fals thef Owht me Aspye, ?if I Owht be blenched from holy Chirche, thanne his Maistres On Me wile he wirche, And Me to strangelyn ?if he May, That ?it so feble am In the newe fay; therfore Euere, lord, defende thou me, Tyl More Stedfast that In beleve there I be.” Whiles Nasciens Made thus his preyere, Euere towardes the See loked he there, Evene plat Est, ?if he myhte Aspye Ony Schipe Owther fer other Nye. And Atte laste he loked So fere Tyl A schipe him thowhte he sawh comen there, And there-Inne A Man of Ryht gret Age, As him Semed be his visage; And streith it Cam to that yl there Nasciens was Inne In Exyl; And So Nyhe to the yl there Gan it gon, two spereschaft lengthe there anon; but Non ner it ne kam there, nethir not ne wolde In non Manere: So Riche thike litel vessel was, That Sire Nasciens thowhte In non plas— Nether vppon the lond ne vppon the See— So Riche A vessel that Myhte han be; For with-owten it was Set so ful of precious stones, Every bord ful thikke for the Nonis, So that Nasciens wende ful Sekerly that Alle worldly princes, ful Certeynly, Ne hadden of precious stones so gret plente lik As In that Schipe there gan he to se; And ?it was that Schipe In Other degre Anoured with diuers Iowellis Certeinle. thanne beheld Nasciens this Schipe on bothe side, And Alle the Ietes sauf xij In that Tyde, Alle they weren Echon of Sylver fyn tho, And the poyntes with fyn gold I-garnesched weren Also, that was Also Cler Schynenge As the sonne vppon the water whanne it is Glemerynge; And to forn, As scharpe And trenchaunt they were As Evere was knyf Owther Ony spere. Whanne Nasciens Sawh this good Man fast by, and beheld that he wolde Comen No Ny, Nasciens to-ward hym gan to dresse, With him to speken In Sekernesse. thanne seide Nasciens, “Sire, welcome ?e be!” “Graunt Mercye, Sire,” quod this good man Sekerle thanne Axede This good Man Nasciens Anon, “how that Into this Contre Gonnen ?e to gon, that Is so fer from Every Man?” thus Axede he of Nasciens than. “Now Certes, faire Sire,” quod Nasciens tho, “I ne wot Into this yl how I come to; but wel I wot It was be goddis wille That this yl I Cam vntille; And bothe thorwh his grace and his Myht that me deliuerede from that Crwel Knyht, Owt Of his presown, Sire Calafer, Where that I was In Riht gret danger.” “?e, Sire, Of Calafer have thou non drede, For he is ded on Ryht Evel dede Al so wykkedly As man Myhte deye, I telle the, Nasciens, now Certeinlye.” “ha, goode swete Sire,” quod Nasciens tho, “Is this trewe that ?e seyn me vnto? And how myhten ?e haven thereoffen knowenge, this were to Me A Merveillous thinge.” “?if, Sire, Sekerely,” this good man seyde, “this day I sawhe whanne that he deyde.” “And this be Soth, Sire, that ?e me Seye, And ?e An Erthly Man Certeinlye, It may not Acorden, In non degre, That I so fer from folk scholde be as ?e diden me ferst to vndirstonde that I was so fer Owt of londe; And ?it is it not past Matyn tyme, Neþer no wher ny the Owr of pryme, And ?e so faste scholde han gon, For Erthly man myht neuere don it non.” “Now I the Sey,” quod this goode Man tho, “I sawh hym ded with-Owten Mo. And ?it Art thou from thyn Owne Contre Ferthere thanne that thow wenest to be; And ?if thow wilt not Me leven of this, Sore Schal the Repenten with-owten mis, Al so Sore As thow dydest Ere, Whanne In the Schipe thou spoke thike wordys there, thorwh wheche Into the water þou wentest Anon, &amp; þere to hauen deid, wistest þou non Othir won.” Whanne Nasciens vndirstood hym tho That he So Merveillously Spak him vnto, and Remembred him In swich Manere Of þ? wordis that he In the Schipe spak there, Whiche that non man vndirstondyn ne Myhte, but Only God thorwh his Insihte, Thanne supposid he Aboven Alle thing that from God it Cam, theke discouereng, And that God hadde discouered hym tho To thike olde Man that to hym Cam so, And that to hym was he sent In Comfortynge, Somme goode tydynges him forto brynge. thanne to this good Man Seid Nasciens Agein, “Sire, I leve ?ow ful wel In Certein; Of Alle thinges that ?e me Seye I beleve ?ow wel Certeinlye; but of that Schipe that wente fro Me, Sire, konne ?e there offen owht tellen Me, ?if It Euere Owht schold Comen Agein Into on[y] place there I am Certein, and ?if Evere Ony More I schal it se In ony place where so that I be.” “?e, thou schalt it sen,” quod this good Man, “Better Arayed thanne Euere was it than; For it groweth &amp; wexeth Every day Bettere thanne other with-owten delay, And so it schal whiles the world doth Endure, Sekerly, Sire Nasciens, I the Enswre.” “Sire,” quod Nasciens to that good Manne, “that Schipe that Every day Encresseth thanne, It Nis non Schipe As Othere be.” “thou seist soth,” quod this goodman, “ful sekerle; but Of A schipe it is the Semblawnce, And of the highe god A gred demonstraunce that he wolde hedir it to the Sende; but of his signefiaunce thou schalt knowen þ? Ende, and Otherwise thanne A schipe thou schalt it calle In tyme Comeng, So May be-falle.” “Certes, Sire,” quod Nisciens tho, “I beleve wel that ?e sein me vnto; And therfore, sire, I preye ?ow for charite, The Signefyaunce that ?e tellen me.” “I schal the tellen with Ryht good chere,” quod this Good Man Anon Ryht there. “The Schipe that thow here Sye, Sikerle It signefieth holy Chirche, Siker thow be, whiche that is the most delitable thing In Al this world with-owten varyeng; and lik As the schipe hadde non thing with-Inne bote feith &amp; Creaunce, neþer more ne Mynne,— As vppon the bordys Rehersid the scripture,— Ryht so fareth holy Chirche, I the Enswre, that bothe feith and trowthe, as I the say, In holy Chirche it is from day to day; And of these two thinges ferst Sekerly holy Chirche was fowndid, I telle the pleynly. “And the Brefis that on the schipe weren set, Signefieth holy Scripture with-owten let, wheche defendith that non Man schold Entren there but he be stedfast In feith In Alle Manere; Riht so defendith the same Scripture, Non man holichirche to Entren but he be pure, And of Synne I-clensed that he be, [By] confescioun Of mowthe ful Openle And with herte-ful Repentaunce, And to God to ben stedfast In Creaunce, &amp; there-offen Mevable that he ne be, As is the paynym In Eche degre, That wile Tornen with Everey wynd; For swech is Evere the paynyms kynd. But the Cristene owht not forto don so; but As A myhty Bole they scholden do, that is Sekir of Fote And of fundement, whanne that he is asaylled of his Enymyes present; Ryht so stedfastlych In Alle Manere Scholde Evere Cristen Man lyven here; And stedfastly beleven In holichirche, And there-Inne Alle goode werkys to wirche, Forto defenden hem with strengthe &amp; Myht A?ens that Enemy that, bothe day &amp; nyht, doth what he Can hem forto withdrawe bothe from god &amp; from holy Chirche lawe. And therfore I Rede now Every Man to fownden him In the fadir, what that he kan, the wheche is Crist, Goddis Sone of hevene, that Into therthe discended with Mylde stevene. “And lik As the Schipe, Ordeyned it was thorwh the See to Gon In Every plas, And with-Owten peryl to Comen to londe; So Is holy Chirche, as þat I vndirstonde, For to Susteyne the Cristene In this world here, That they ne perschen not In non Manere. “be the Schipe vndirstonde thow holy Chirche; And be the See, the world, ?if þou wilt wirche. And lyk As the Schipe thorwgh the See Saveth the Men that there Inne be From Alle Maneres perilles of here Body, lik So doth holy Chirche ful trewely; Evere Goddis Servauntes doth he kepe, whethir that they waken other Slepe, From Alle Maner of dedly Synne, That Non Schal Entren hem with-Inne. For holy Chirche povrgeth Also Clene Alle Manere of goddis Servauntes bedene, lik As the Gold Resceyveth his Clernesse be Sevene weyes In Sekernesse, Wheche that Maken hym to Schyne So bryht Aboven Alle Oþer Metales that ben more lyht; And lik As the Sonne passeth the sterre, So doth gold Alle Metales bothe Ny &amp; ferre. “Now of the Schip I haue the told the signifiaunce; And now of the bed I wele with-Owten variaunce. the Bed Signefyeth In Certein the holy table, I sey the ful pleyn, where that Every day Goddis sone of hevene Is Onne I-Sacred with ful Mylde Stevene; Where that the wyn Is I-torned blood Red, And the bred to verray flesch In that Sted, be the vertu of the holy wordys there that the blessed man Seyth In his Manere. So be this Schalt thou vndirstonde the cros that Crist was on Crucified In Ivrie londe, Where onne I-Sacred that he was, and Made Redempcioun In that plas, Mannes Sowle to byen from helle,— The develis powste forto felle,— Whiche Every day to forn his ded Wenten to helle, that fowlë Sted. “Also ?it myhtest thou vndirstondyn More be the Bed what it is to Signefye thore, A thing that Mad is on forto Reste Whanne Crist had Suffred deth, As hym liked beste. For Evere Aftir Strong Travaille Behoveth A man to Resten Sawn faylle: Riht so Schalt thou vndirstonde, that aftir that god hadde suffred schonde, Rest that Crist took As hym list In what place so him liked best. “Now haue I the told the signefiaunce Of Schipe &amp; bed with-owten variaunce. Now of the thre Spyndelis wil y fonde, Owther braunches, whethir ?e welen vndirstonde;— For, with-Owten gret Tokenyng, Abowtes that bed Envirownenge was not don, wel myhtes thou wete, As I schal the Openly declaren itte,— Of wheche on was whit, Anoþer was Red, the thridde was grene In that Sted: what the Signefyaunce is of these thre, Schortely I wele it declaren to the. “Ferst, be the whit thou schalt vndirstonde, Whanne Crist Cam ferst In to Erthly londe, he Cam Only In virgenite, And Into the blessid virgine so Entred he; And hire virginite ne dide Neuere schende, but Clene virgine Abideth with-owten Ende. For Into hire bosom he Entred As Clos As A ?ate is schet þer that no man In gos; And As holyche he Isswede Ageyn, And Euere the ?ate clos schyt In Certein. So this betokeneth virginite In Alle degres, As thou myht se. “The Rede braunch that vppon that bed lay, which of his owne kynde is profay, therby schalt thou vndirstonden charite, In Crist that So lowliche wolde be, that bowed his body to passiown, For Mannes Sowle to maken Redempcioun. behold, swich lownesse he schewed þere! and the grettest ?ifte for man In ony Manere ?af Crist there! his Owne Body, the wheche that is lyf Euere lastyngly. lo, hire Charite myhtest þou vndirstonde, whanne that In dedly flesch he hym wond In the welle of Charite and of pite; lo, thus dyde Crist for love of the! “Be the tothir Spyndele that grene was, wheche On the bed was In that plas, that to An EMeraude I-figured it Is,— The wheche that to paciense with-owten Mys Is the Semblaunce Of that ston, As men it knowen ful Manyon; the wheche Emeraude is Evere Grene, lik so is paciense with Owten wene; the wheche may neuere ben taken Away For non deseisse, I dar wel Say, Nethir for non Maner Adversite, ?if In A Cristen Mannes herte I-grounded it be. For be pacyense schalt thow han victorye, And with paciense discomfit thyn Enemye; For there as paciense I-herberwed he ys, There is Evere victorye with Owten Mys. For thouhe thy Enemy be neuere So wood, and these thre thou wel vndirstood, And kepe hem Sadly In thin herte,— thanne schal thyn Enemy neuere the Asterte,— Whiche is ferst virgynite, Meknesse, and thanne Charite; And with these thre Certeinlye was the bed I-couerid sothfastlye, Whiche the verray Cros doth Signefye, On wheche that Crist gan vpon deye; For whanne On the Cros he suffred ded, Alle these thre weren In his Manhed; For As holy writ it doth Certefye, with-Owten these thre was he not Sekerlye; For these three vertwes weren with him there whanne he suffrede deth In Alle Manere; So with virgynyte, Charite and pacyense,” [He conquerd Death, and bought us bliss intense.] In this Mene while that this good Man Of Alle these thinges to Nasciens spak than, and told hym Al the Signefiaunce of Schipe and bed with-owten variaunce, that plesed to Nasciens So wondirly wel Al that this Man Seide Everydel; For so swete and so delicat his wordis were, that Nasciens fil on Slepe ryht there, And Evere him thowhte, As he lay, that this good man to hym talked Alway. And whanne that he whiche In the vessel was, Sawh Nasciens On Slepe In that plas, thanne thens Anon he gan to hye, And with-Inne A litel while Sekerlye he was thennes A gret Iorne, Ful fer Abrod Into the Se. Whanne this good man was forth gon, And Nasciens Slept stille as a ston, In his sleep he thowhte, be his Entent, that to forn him Cam a gret Serpent, And him Asaillede wonder faste, Tyl that he hurt hym Atte laste, And smot hym sore vndir the lefte syde. And sore he defensed him At that tyde; but his defens Myhte ful litel Avaylle, Tyl atte the laste thanne saun faille there Can a Werm of lytel powere, In Socoureng of Nasciens there. And whanne þ? serpent Sawh þat werm comen tho, From Nasciens he fledde him fro, wich Cam to him for Socourenge, thanne In this Serpent was non longere Abydynge. Thus thowhte Nasciens In his Slepinge. And whanne he Awok, with-owten varyenge he was Abascht, And wende Sekerly þat with the Serpent he hadde fowhten Certeinly; and fully Awaked thanne was he, thanne wiste he wel ful Sekerle that verrayly Aslepe he was thorwh the Swete wordes þat In that plas that the goode man Seide to him tho, whiche In the vessel was Ago, that he ne Cowde be non-were Aspye In Al the See, nether fer ne Nye. thanne to hym Self he gan to Compleyne, And thus to hym Self he gan to seyne, ‘that he was bothe A fool &amp; A Caytyf that In sweche degre hath led his lif, So that In his Slepe was taken Away Al that the goodman to hym gan say, And ful lytel of wit thanne was he that this for?at In Alle degre, Of Alle the wordis of this good Man that In the yl to hym seide he than, And In his Sleepe it was from him gon, Onne this word Cowde he tellen non.’ but leve we now of his talkynge, And Celidoyne his sone let vs forth bringe, And tellen forth of his Storye, That to him be-fil ful Certeinlie. CHAPTER XXXII. Now here declareth in this partye, how that the Nyne hondis Sekerlye delyverid Celydeyne Owt of dawngere From alle the veniaunce of Calafere; With Inne Schort tyme, Er he Cowde knowe, Ful fer from his Contre was he throwe Into the Se ful Apertlye; Al hol x. Iornes ful Sekerlye And half A Iorne,—As Seith the book,— there was he left, ho-so wile it look, be the wil of the Maister Above, that on Celidoyne gan preven his love, and lefte him there In An Yle besides that his fadir was In Exyle; properly from his fadir fyve Iorne this Celydoyne was left ful sekerle. and whanne In this yl he was there, Amyddes In the See he wiste neuere where, and therto A Child but of ?ong Age— vii. ?ere v. Monthes—and þerto fair of visage, &amp; therto Closed In A wondir place; In the Same plase þere that he wase, vppon the ton side A wylde forest Walkyng wel ful of Raveynous beste; the tothyr was the Open see, Where as litel Comfort thanne Sawh he but hyghe Rokkes &amp; wateres wilde; this was feble Comfort for A Childe: but ?if he hadde had þ? More Compenye, To A child it was ful gret Anoye. Anon As thus In this yl he was, The wedyr gan chongen In that plas, To dyrkene, &amp; to Reyne it gan ful faste, And to lyhtene and thondren thanne Atte laste; And So Oribly ferde that trowbelynge, that semede An Ende Al the world to bryinge. thanne this Child of tendir Age Sawgh that the See was So savage And So spetous onne forto loke, that for drede his herte tho quoke lest that the wawes Of the se Scholde han Comen þere he hadde be; And so vpe Into the yl he drowh him faste, &amp; In a Rokke he Aspyde Atte laste Where it was Cloven In part Asondir, And thedir In he wente for ferd of thondir Also sore Abasched As he Myhte be; And Evere to wardis the see loked he. So longe atte laste loked he there Tyl him thowhte, As be his Manere, he sawh where Comen, As to his Eye, Schepis with Meyne tho Sekerlye, So that the wawes of the Se To that yl hem drof ful Sikerle. thanne they Criden þat with-Inne were, “Save vs, oþer we schole perschen here.” And whilles they Criden, &amp; Maden this fare. Tweyn Schepis to þat yl A-Ryved there; To the Same Roche there Celydoyne was, Comen bothe Schepis, As was here gras. And whanne that they weren Aryved there, thanne Cam þere forth An Old Marynere that Knew more thanne Ony Othir Of Al that Compenye Among þat fothir; And thus he Seyde ful sore wepinge, With deolful Noise and Sore Cryenge: “Sire,” he seide, “this ys A wondir Chaunce, that of Oure lyves we weren In dowtaunce; and now is mochel wers than it was Er, For we ben In A grettere daunger; For here Nys non thyng but wilde beste That vs schal devouren, bothe Mest &amp; leste, and Serpentes bolde, and dragouns wilde, that don devowren bothe Man and Childe.” thanne sterte there forth An Old Knyht, And Spak to the Maister with Al his Myht; “Maister,” he seide, “have thow non fere, Whiles that fyve hundred knyhtes ben here; Of the bestes we scholen not drede, So mochel we trosten In Owre Manhede.” And In the Mene whille þat thus gonnen talke, Celydoyne to hem ward gan forto walke, and Supposed that Cristene they hadde ben, but paynemes they weren Alle beden, and born of the lond of percye,— thus weren they Alle ful Sekerlye— And wenten toward the Ost of Syrre, that Kyng Samwelis brothir had slayn Sekerle, for that with his wif he hym fond dishonestly, A?ens lawe of lond. So happed, that Amongs this Compenye was thike tyme the kyng Of percye, Which that was ?ong man, bothe faire &amp; lel; his Name was Clepid there Kyng Label; which was A knyht bothe stalworthe and worthy, And vppon his Enemyes ful Crwel &amp; hardy; but In Al the world So mochel hatred he than As he dyde the trewe Cristene Man. And whanne to this Roche Aryved they were, Anon kyng Label Comanded there— Whanne he Sawh þ? wedyr was Ouerpast, And it Gan to Cleren Atte last,— he Charged that his pavylouns weren pyht, For there wolde he Resten Al Nyht. Anon they fulfilden his Comaundement, And pyhten his pavylouns þere present. And whiles they weren Abowten here harneys, Celydoyne Cometh down In to that pres, And hem Grette In his Manere, And Axed of what Contre þat they were. And they that of him hadde wondir tho, Merveylled what Contre that he Cam fro, And thus him Answerid Certeinlye, ‘that they weren of the lond of percye:’ And so they token this Child Anon, And to Kyng Label they gonne to gon. thanne whanne Kyng label hym behelde So faire A Child, and of so ?ong Elde, And therto Clothed So Richely, In his herte he hadde gret ferly, And thowhte he was Comen of gentyl Kynde, for this Ran Euere In kyng Labelis Mynde. And that Child ful gret Chere he Made, And fayn he was that Child to glade, &amp; sore desired he forto knowe the Childes kenrede vppon A rowe; So that this Child he gan to freyne, And gan to Axen thanne Certeyne Of what Contre that he was. And thanne þat child so ful of gras, that Cowde more In his degre thanne ony oþer Child ful Sekerle, Told hym Evene the Rihte weye Of Al his Kynrede ful Sekerlye, &amp; told hym Ek More ouer therto that his fadir newe Cristened was tho, And Al the lond Abowtes In-virown, “And, sire, Cristened I am with-owten More sermown, &amp; Cristendom I took Certeinie Of the hyghe bischope Of Cristiente, the wheche hyght Iosepe, I vndirstonde, that Crist Sacrid bisschope with his owun honde.” Whanne kyng Label herde of this tydyng, With-Inne him Self he made Mochel Mornyng, For he knew kyng Eualach ful wel, And of his prowesse tho Everydel that Eualach dyde with his Owne hond; thus dide he Celidoyne to vndirstond; “Also, Celidoyne, ful Certeinly I knowe thy fadir As A knyht worthy; Wherfore me Repenteth In Myn herte, For these tydynges don me smerte, that they ben torned to the wikked fay, And han forsaken here Owne lay; and Also thy Self, with gret folye, thy feith hast forsaken vtterlye, therfore with me schalt thow go, to Asayen what I kan don the to; And ?it schalt thow tellen Me how that thou Come Into this Contre, Into So savage and so wilde A plase, there as Neuere to foren tymes Man I-wase.” And Celydoyne hym tolde Anon, ‘how that he Owt of presown was gon, Owt of the hows of Calafere that My fadyr &amp; I In presown were, and how bothe they weren Owt past thorwh Cristes Myht, and that In hast.’ “And whanne Calafer sawh that it was so that my Fadir owt of presown was go, thanne Comanded Calafere Anon that An hy Into þ? towr I scholde gon; and there, of his hy Crwelte, Of that hye towr down Caste he Me. but Iesus Crist, of his goodnesse, Wold me not weten In swich distresse; But be his Mynestres there Anon I was deliuered from Alle my fon. and whanne I was In myn fallyng, they me Resceyved with-owten taryenge, and Into this plase they me browhte; but Sekerly I ne sawh hem nowhte. Wherfore, Iesus Crist, graunt Mercye, that so me deliueredest from myn Enemye!” Whanne the kyng herde Al this Mevyng, With-Inne him Self he Made gret Morneng, and seide tho to his Compenye, “Of this Child I Merveille now Certeinlye.” thanne Seide his Cownseil to hym tho, “Maketh hym A Knyht, we reden ?ow so, For that, sire, is the manere Of Cristen peple Everiwhere; For An Awnter vs thenketh In oure Mynde, that A fairere Child schole ?e neuere fynde.” there the kyng him made knyht Anon tho, Supposing Of his feith to putten hym fro. That Nyht the Kyng Ordeynede so, that wachche Abowtes hym scholde be do; And Celidoyne he worscheped there ouer Alle thing, &amp; Al Nyht be hym lay As his derlyng. tho whanne the Child on Slepe was, ?it slepte not the Kyng, As happed be Cas, but Axede Of his Conseil there Anon, ‘What were best with that Child to don, that thus hath Taken Cristiente, And his Owne lay forsaketh he.’ “?if I Cowde don him it forsake, My dowhter his wif thanne wolde I Make; For I knowe ful wel In My Mynde that he is Comen of ful gentyl kynde, So that he may not faille In non wyse; he Moste ben A knyht Of worthy Aprise; So thanne my dowhter schal he have, And Al my Rem bothe Sownd &amp; save.” Thanne Aftyr the kyng was leyd Anon, And Every Man to his wachche gan gon, the kyng On Slepe be-fyl Anone; And thus sone hym Cam vision vppone. hym thowhte that In A medewe he was, Whiche was large &amp; Grene In that plas; And In that Medewe A fair Tre there was tho, And Many diuers flowres Owt of it Gonnen go, that Envirownd this Tre Al Abowte, And ful of flowres it heng with-owte, As it Axeth the kende After A tre; And this Manere wise thus thouht he. Whiche tre the kyng beheld ful faste, And þer-Offen Merveilled Atte laste how this tre Swiche flowres scholde bere, Wher-offen he Merveilled In his Manere. And besides this Tre Cam Owt A Serpent, that there flawmes of fyr out Caste verament, and wasted this faire tre Anon, And Alle the flowres þere Everichon: thanne Anon After, I the plyht, Al this was past Owt of the kynges syht. Thanne on the Morewe whanne it was day, the wachche to hym Cam with-owten delay, And tolden hym how they hadden that Nyht Taken A lyown with ryht gret myht, So that they thowhten, As I vndirstond, That lyown to leden Into here Owne lond. Thann to Celydoyne tooken they þe way, And A-wooken the Child there he lay; for ful sore On slepe was he, that Al nyht to fore In thowht had be For his fadir Sire Nasciens, That he ne hadde ben In his presens. And whanne he was Clothed Anon tho, To the kyng Anon was he browht to; thanne the kyng him took be the hond, And sette hym At his feet, I vndirstond. thanne Comanded he there anon that Alle his Conseille to forn him scholde gon. And the wysest of Alle his Meyne, to forn hym they sembled ful sekerle. And whanne they weren sembled Everichon, To hem the kyng thanne seide Anon: “Lordynges,” quod the kyng tho, “A wondir avicioun this Nyht Cam me to; Wherfore In Ese neuere schal I be tyl there-Offen I knowne the Certeynte, And wherto that it Tornen May, In herte schal I neuere ben glad parfay. &amp; this is the Cause that I for ?ow sente, ?if Ony of ?ow be ?oure Entente Cowde me declaren the verite, &amp; what signefiaunce þat this myhte be.” So þat he declared to hem his Avisiown, Of Al that he hadde Sein, hol &amp; som; And Aftir, hem preide Everichon here Avis to schewen þer-offen Anon. thanne these Men thowhte hem be-twene, What Maner of thing it scholde Mene; but they ne Cowden for non thing bryngen that vicyown to An Endyng. And so they seiden to þ? kyng Anon, ‘that non Exposiscioun Cowde they don.’ thanne the Kyng Abascht hym sore, &amp; seide, “somwhat it tokeneth, with-owten More.” “Sire,” they Seiden verament, “We konne non oþer knowen in owre Entent.” Whanne that the Child wheche þere sat Atte the kynges feet, undirstood Al that Whiche the kyng hadde Schewed to his Meyne, there-offen to han knowen the verite, this Child him dressed vp Anon, &amp; on his feet stood to forn hem Echon, And forto speken wolde he wonden for non, But spak so lowde to the kyng that þere offen þ? peple hadde Merveillyng: “Kyng label, I se wel now here that thy Conseil ne Can in non Manere the declaren the verite; but, sire kyng, I schal schowen it to the, lik as the grete Maister Above, Whos Servaunt I am, &amp; whom I love, Me hath schewed In My Mynde, the goode lord that is so kende. “thou sie In thyn Avisiown A grene Medwe, Alle &amp; som, &amp; þere-Inne was A fair Tre þat with flowres Envirownd was he; And Aftyr thou sye A Serpent, wherthorw Alle the floures weren schent. “Now schal I tellen the my Resown As Cometh to myn ?onge discressioun, For I nam but ?ong, and litel of wyt, So gret A thing to declaren It. but wete þou wel In Certeyn, that þ? holigost fulfilleth pleyn Alle his Servauntes Everychon; &amp; so be his Miht I schal the it vndon. “The medewe that was so fair &amp; Grene, signefieth the world ful of treye &amp; tene; and ?it is likenge to alle tho that there-Inne Abyden &amp; go, an tho þat there-Inne ben wel at Ese, And Namliche to synneris it doth hem plese that lyn Evere In gret dedly synne, To hem þ? world is plesyng neþer more ne Mynne; For thus they wenen, with-owten Mo, That the world scholde neuere hem fro, and that Evere In strengthe scholde they be, and the world with hem laste ful Sikerle; &amp; thus they hopen Algates to dwelle In Ioye &amp; blisse, as I ?ow telle. “but ho so wele vndirstonde the verite, I schal declaren, and ?e welen herkenen Me; and Oþer wise it is in signefiaunce here, for the Medwe fareth In this manere: On þ? Morwe it is grene, &amp; ful of flowres that fair is to Syhte, &amp; swete of Odours; and At Even, be hete of the Sonne, Forskorchid &amp; drye to-gederis ben Ronne: Ryht so fareth Mankynde Anon Whanne the Sowle from the body is gon, to this Medwe may likned I-be, as to foren tymes I schew to the. “and what this tre doth signefie, Whiche is of feble Nature Sekerlye, Signefieth be mannes persone here, That Is so poure In Alle Manere, and is Comen of so poure kynde, ?if thou wilt here-offen taken Mynde; and of so gret Freelnesse &amp; Caytyvete here offen cometh Man, As thou myht se: this day A man he Is, to Morwen Is he non: &amp; so it schal fare be vs now Everichon. but sekerly, kyng label, to this Tre At this tyme I lykne now the. “and of the flowres that þere Abowtes be, be-thenk with-Inne thi self, and be-hold &amp; se; but And thou wilt herkene to me, of A blessid flowr I schal tellen the, that Neuere defaded for non thing, whiche is þ? virgine Modyr of þ? glorous kyng, That bar god &amp; Man, Owre Savyour, whiche is Marye modir &amp; Maide, þat blessid flour. this flour, non thing Apeyren it May, from þ? begynneng Into domesday; and there as Oþer flowres boþ? dryen &amp; fade, this flowr is Evere bothe Ioyful &amp; glade. “but of this flour that is bothe bryht &amp; Cler, In thyn Avicion haddist þou non warneng ther; For that flowr fareth In non degre As the flowres that weren schewed to the. The flowres that Fadyn so Every day, Abowtes the, Sire, they ben In fay. And wilt thow knowen, sire, what they be? Anon, Sire, I schal here declaren hem the: The ton flowr is bownte, ful Sekerly; The secund prowesse; the thrydde is Cortesy; and Manye other vertwes ben The Abowte, Mo thanne Anoþer man hath, sawnz dowte, And bettere Norture In Alle degre thanne Manye Oþer ben Sekerle; For As manie vertwes thou hast, with-Owt n variaunce, As Euere hadde Man that is ful of Mescreaunce; And therto thou Art bothe fair &amp; semly; but not to god, I sey ?ow pleynly, but onliche to that fals &amp; strong Enemy that Alle dayes of thy lyve thou woschepist only. For so manye vertwes In the ben As Evere In Miscreaunce A man may sen; Wherfore it is gret Rowthe &amp; pyte that so gracious vertwes In Miscreaunt schold be. “Now schal I the declaren Every del —and thow wilt vndirstondyn Me wel— What signefieth that Ilke tre, and the floures that þere-Abowtes be; and the hepe of Erthe that is therby, As schal I the declaren ful Openly. “that hepe, it is to vndirstonde, that mankynde In ony londe be fild so ful of dedly Synne, of filthes of wrechchednesse, hem Alle with Inne and Every day they hepen More and More, &amp; gaderen hepe vppon hepe, þat doth hem sore, be wrechchednesse &amp; Many Othir thing, Everyday to here Owne hyndring, and greven sore here Creatour, Whiche that they Owten don honour; And they welen not Amenden hem for non thing, For speche neþer for Manassyng. “and this hepe, sire, Is with-Innen the, and from thy birthe Euere hath be; For sethen of thy modyr that þou were bore, didest thou Nevere good, lasse ne more, but Euere Contrarye thy Creatour thou hast him wraththed In Every Our; and thus hast þou gaderid with-Inne the, hepe vppon hepe ful Sekerle, and Every day Synne vppon synne, and of this lif noldest þou not blynne; thanne thus be thin Aviciown thou Art the same, bothe Alle &amp; som. “Now of this Serpent I schal the telle, and thou wilt lestene me vntylle: the serpent, the deth of þ? sowle doth signefye, Of Man that In this world lyveth bodily, and In the world hath passeng delyt, Where-offen neuere that he wolden ben qwyt; and for non warneng ne wil not he Tornen to the Ioye that is lastyngle: and for they welen not don so, to Endeles deth therfore they go. of thyn Avicioun this is the signefiaunce, as me scheweth the holy gost with-Owten variaunce. “and for þat in me thou schalt han more Affyaunce, I schal the tellen of a more dowtaunce, of swich A thing As thou hast don longe tymes hens, &amp; fern Agon, and thou hast evere In supposing that þer-offen knoweth non Erthly thing but thou Alone, ful Certeinle; but þou art desceyved, I telle it the; For he that knoweth Alle thing, Me hath it put in vndirstondyng.” Whanne the kyng herd him thus seye, Al Red he was for schame Sekerlye: “Sey on,” quod the kyng tho Anon, “What is that thing whiche I have don, that thou seyst non knoweth but I: Sey on what it is now, belamy.” “Sire,” quod Celydoynes tho, “that schal I anon gladliche do: And thou wilt, Aforn Al thyn Meyne, Owther thou wilt Ellis, In prevyte. For As I haue be ful supposing of Enformeng of þat glorious kyng, the prikkes of deth doth signefie the serpent, I sey the ful sekerlye.” “Schal I thanne dyen?” quod the kyng. “?e, with-Inne fowre dayes, with-owten varyeng, Owt of this world schalt thou pace; but whedir thou Nost, ne Into what place. and therfore loke what Conseille thow wilt have, ?if that thou thenke thy Sowle to save; and loke that thou now leve Me, For thing that I schal tellen to the.” thanne this kyng took hym on Syde, to weten what he mente At that tyde. “Sire kyng, warneng I ?eve to the, Anon that Cristene Man that thou be; And thus Sente the forto Say, the hyghe Maister that is god verray; And be this Tokene he sente to the, that non thing to him Is preve: how that thou, the ferst day of May, thin Owne Soster thou slowe In fay, For Cause sche wolde not suffren the with hire bodyly to done Synne and foolee. And whanne þou Sye sche wold not don so, And thy folye Concentyn therto, Anon thou smotest of here hed, &amp; Into the se threw it In that sted; Anon the bodi Aftir thou threw Also; this Movrdre didest thou with-owten Mo. And to this wendest þou ful Sekerle that non Man hadde ben preve; but he that is Aboven Alle thing, Of this Made me to haven vndirstondyng: therfore, lord, worschepid Mot thou be, that sweche thing openly schewest to Me!” Whanne the Kyng herde hym tho speken so, “Merveilles thou hast me told,” quod þ? kyng tho, “For there nys non Man Erthly levenge that I supposid coude telle me this thinge; And of Myn Avicioun hast þou me told verray trowthes be many fold, And so openly as thou hast declared it to me Cowde non Erthly man don Certeinle.” thanne he Comaunded his Meyne ful sone his bed to Maken, for þerto wolde he gone, For distempred A lytel he was, So he hem tolde In that plas they fulfilden Anon his byddyng In Alle Maner wise, to plesen the kyng; And thanne Comaunded he his barouns Anon, Good warde of þat child to setten vppon. thanne they Answeryd hym Anon, And seide his Comaundement scholde be don. To his Cowche wente the kyng thanne, Also hevy As Ony Erthly Manne, And warned his Barouns Everichon, ‘that Nyhe hym Comen scholde neuere on; Whethir he be freend other kynnes man, Ny hym Scholde Comen non Maner of Man.’ So that they kouered the kynges pavyloun, that of non wyht he scholde heren þ? sown, and Also that alle Maner of Clerte From that kyng defended scholde be. The Kyng on his Cowche was leyd Anone, And to hym Self he Made ful gret Mone For the wordes that Child Celidoyne to hym hadde there seid In Certeyne. thanne gan he to wepen wondirly Sore, With wryngeng of hondis, &amp; ?it Mochel more, that the water of his Eyen Ran by hym Adown, Al Abowtes his body there In virown; And thus to his persone he gan Compleyne of Manye Caytyvetes tho In Certeyne: “Ow thou now ful powre Caytyf, With owten Counseil, &amp; Cursid Of lyf, that Neuere ne woldest Counseilled be to non good lyveng, In non Maner degre, that the myhte Counseille thy sowle to save; Swich Maner Counseille wost thou not have! Now, fals Caytyf, here schalt thou deye As the porest man In the world trewlye. “Whedir schalt þou go, thou Cursed Caytyf, Whanne from thy body Is past thy lyf? What, trowest thou, Caytyf &amp; wrechche Also, thy Crowne to have whanne þou dost go, Owther thy Septre In thyn hond? What, wenest þou to ben kyng of a lond, And to haven lordschepe As thou hast here, And therto so moche welthe In Alle Manere? A, thou Caytevous kyng In Alle Manere, With Owten Cownseil that the konne lere! Now atte ferste myhtest thou knowe that þou hast non Conseille, neþer hy ne lowe. A, kyng and Caytyf Also, With owten Ioye Art thou Euere Mo. For this that me clepeth the prykke of deth, Whanne that Eche man schal lesen his breth, thanne forsaken Me bothe Modir &amp; wyf, And Alle the peple that Evere boren lyf; For there kan non of hem Alle tellen what Aventures me schal be-falle Whanne owt of this world that I schal gon, What Aventures me scholen fallen vppon; Whethir Riche other powre that I schal be, Owther A man of lowere degre, Owther At Ese, Other At non Ese. “O caytevous kyng, ho schal the þere plese? O thou wrechche and Ek Caytevous kyng, that hast here So gret A gaderyng, And so Manye worschepis As thou hast here! O, powre wrechche, what schalt þou han Ellis where? And whanne hens that thou schalt go, thow nost whether to Ioye oþer elles to wo. Now, Caytevous kyng, Remembre the wel Of Alle thy lyveng Everydel; And ?it, powre Creature, whiles þou Art here, Conseille the bettere, and In Other Manere; For At thine choys now shal it be, Whethyr to Ioye oþer to peyne þat thou wilt fle, Whanne Owt of this world thou schalt pace, thow wost neuer Into what Manere of place. “For of this worldys Ioye Inowh haue I, As mochel As Ony Erthly man trewly that Evere of myn Age was born— As I have Rehersed here beforn— But for As Mochel As that I have knowenge that this worldis Ioye nys but sorwe &amp; mornenge, And that In Morneng schal ben the Ende, Alle sweche as I am Euere forto schende, thanne knowe I wel that In Every Owr the Ioye of this world Nys but dolowr, Wraththe, Envye, and wrechchednesse; this hath me thus browht In distresse. thus thanne be my self now may I knowe, that Alle my Ioyes to sorwe ben torned On A rowe. “A, kyng Caytyf, whanne thou hennest dost go, And Into what place þou Nost, ne whedyr to, And whethir that sorwe schole Euere hauen Endynge, Owther Ellis Endelesly to ben lastynge! O most vnworthy wrechche that Evere was, Now þ? Ende of thy lif Aprocheth In this plas, And the begynneng of thy Sorwe &amp; Care Now hast thou fownden Every whare. Now bethenke the, the moste wrechche þat euere was born, why ne wost thou knowen this here beforn? For he that knoweth Alle Manere of thing, Of hym it is to me ful gret Reprovyng; and he that knoweth Alle thing that is Comenge, and that to me hath now sent this warnenge, Whethir þat I wele Chesen Ioye other peyne, he hath me warned now In Certeyne.” And thus In sweche maneres, &amp; In Mornenge, the kyng there fyl tho On Slepinge; Al be-wept lik As he there was, he fil on slepe In that plas. CHAPTER XXXIII. And Anon As In Slepe he was falle, A wondir Aviciown he hadde with-alle; that he Entred In to An hy weye Whiche was brod &amp; large ful Sekerlye, And so with men it was vsed to fore, Where-offen he Merveilled wondir sore; Where As mochel peple there was hawntynge that weye and that plas, that þere non Man Mihte Entren ne gon but that be felouns thei were taken Anon, And In presown Anon I-do, and alle here good Itaken hem fro. Whanne he was Entred Into this weye, A man by hym sauwh he faste bye, Whiche semed A man of gret honour, A semly persone, &amp; ful of Favour, And seide ‘he wolde beren me Compenye, tyl that weye I were past ful Sekerlye.’ So that togederys gonnen they gon; the goodman to fore þ? kyng folwed son; And Euere hadde the kyng gret drede how In that weye he scholde spede. And As he loked hym there Abowte, he Sawh of thevys A ful gret Rowte, So þat þ? kynges drede dyde Evere laste Tyl that theke weye he were paste; For þer the thevys token there Every Man That they Myhten leyn hond vppon. And whanne In this weye long hadde he gon, Abowtes hym he lokede thanne Anon, And that man thanne sawh he nowht, the whiche theke weye hadde him browht. thanne In to A lytel path there Entred he, The moste delytable that Evere myhte be, and ful of trees froyt berenge, Al grene, &amp; ful of flowres, to his semenge. And whanne he was Entred Into this plas, A wondirful vois him thouhte ther was, “Cometh &amp; wascheth, ?e pleple Echon, And to ?oure Mete thanne schole ?e gon Aboven In that hye Cyte; For þer þ? tables Al redy they be, and swete Metes for ?ow I-dyht; thus sente ?ow to seyne the lord most of myht.” The kyng, that desired sore to knowen of this, Whethir his sorwe scholde han Ony Ende I-wys; And As he wolde han Enqwered of hem tho, Faste to forn hym thanne Gonnen they go; and so folwede he faste Certayne tyl that he Cam to An hy Mowntayne, the heyest that Evere say he to fore From the tyme that he was bore; On whiche Mountayn was A welle, The fairest that Evere he herde of telle; and there they weschen Everychon that to þ? Mete In that Cite scholde gon; but the kyng, wysch there not he, but Aftir that Compenye faste gan he fle. And whanne to the gates they comen Echon, Of that Cyte, they Entred Anon; Alle that Evere hadde waschen Atte welle To that Cite weren welcomed ful snelle, Where As gret Ioye they hadden there In Manye A worschepful diuers Manere. Thanne the kyng Anon Entren wolde he, but therto hadde non Maner of powste. thanne Axede he of the porter Anon, ‘Why that In to the halle he ne myhte gon.’ thanne Answerid the porter A?eyn, “for þou wost not waschen thin hondys In Certein At the welle, As Other han don, þerfore here-Inne schalt þou not gon. For non Man, but ?if he Clene be, Into this halle Entreth not he.” And the kyng, that ful of sorwe was, Atte A weket loked In to that plas, and sawh his soster that he hadde slayn, Atte the hygh table Sitten Certein, And with A chapelet vppon hire hed, ful of precious stones In that sted; And him thouhte hire neuere so fair Er be A thousendfold As sche was ther. And whanne sche sawh he beheld hire so, Sche seide, “go, wasche the As we han do, And þanne schalt þou with vs atte Mete be, And ben I-servid with alle deynte.” Whanne the kyng beheld Al this Manere, That he ne myhte not ben Resceyved there, Anon his weye he turnede Ageyn that same weye that he cam Certein; but wardeyn thanne hadde he non, whanne thoruh this medwe he scholde gon. thanne Cam this peple there Anon, and vppon hym leyden hond Echon, that of his deth neuere was he so sore Aferd Sethen he Cam In-to Middillerd. thanne he Axed hem Everichon, ‘Why they leyden hond hym vppon.’ “For we welen so, I telle it the; For thou Art Al oure In Every degre, And with vs now schalt thou go, In to what place we welen leden þ? to.” “thanne drowen they me forth Anon be the her &amp; be þ? hondes, &amp; forth gonne gon; and be the feet they drowen me faste to An hows In A valeye Atte laste, the whiche was wastful &amp; wilde; and In that hows, Meyne that was vn-Mylde, For it was so fowl, so hydous, forto be-holde, that Erthely man was neuere so bolde that hous to Entren to discrye, It was so ful of filthe and velonye. and wondir blak it was therto, Ful of wepinges &amp; Cryenges as it myhte go:” and Al this the kyng In Avisioun Say, that for drede he deyde nygh that day. And whanne him thouhte In his Aviciown that Into þat hous they wolden han throwen him down, And for drede Anon wook he there, And wondirly Cryde, &amp; in An hy Manere, And Seyde, “help now, I nam but ded but ?if ich have Ony other Red.” And thus Cryde he with so An hy A voys that he Made Riht A wondirful Noys, So that Alle his lordis and Baronye herden how wondirly that he gan to Crye, And to hym Ronnen they Alle Anon Forto weten what so he wolde don. there fownden they him In his bed liggenge, As A Man that Made wel Mochel Mornenge,— Neuere Man So mochel Made to here mynde,— which stoned hem Alle In here Kynde, For Al day Merye they hadden ben. But whanne the kyng thus gonne they sen, Astoned fowle weren they alle, What of this Mater Myhte befalle. Thanne tweyne that with him weren most preve, To hym they Comen ful Softele, and seiden, “Sire, what may ?ow Aylle, Oþer what Manere thing dyde ?ow Asaille,” For they knewen, be his Cryenge, that he was Aferd In his dremenge. thanne seide he to hem Anon there That thike tyme Abowtes him were, ‘That there Say Neuere Erthly man So Merveillous Syhtes as he Sawh than;’ “where-fore I schal neuere blithe be Tyl there offen I knowe the Certeinte. Now to fore me bring forth Celidoyne, That myn Other Avision declared Certeine; and ?if of this he telle me As verraylly As he of the tother dyde trewly, what thing he wele Comanden me to At his Owne wille, I wyle it now do.” So to this child thanne gonnen they go, that I[n] A pavilown On slepe was tho; And him A-woken ful tendirlye, For that to the kyng he Moste hye. and the Child him dressed vp Anon, And to forn the kyng thanne Gan he gon. &amp; whanne the kyng on þ? child gan looke, Gret Comfort thanne to him he tooke; “Now, Maister,” quod the kyng thanne, “As I holde the, most wysest manne that euere Sawh I of thin Age, And that born Is of so hygh parage, I preye ?ow that ?e wolden tellen me Of that I schal ?ow schewen, the Certeinte.” “Sire,” quod Celidoyne, “I wele ful gladly; but not be myn owne wit, sire, trewly, but As I am Enformed of the Maister Above, Whiche that thou Owhtest wel forto love. and for thow wost not leven his word be me, There-fore sore blamed schalt thou be. For whanne thou Come to that Cite Which In thy Slepe was schewed to the, ?if that thow wylt Entren there, Thou Most don As I schal the lere; And but thou wilt Aftir me don so, To Endeles dirknesse elles schalt thou go, To that dirk hous, ful of teres &amp; sorwe, Endelesly to dwelle, þat no man schal the borwe.” And whanne the kyng herd hym speken so, On knes Aforn hym down fyl he tho, &amp; seide, “Al that Evere thou seyst me here, I knowe it verrayly In Eche Manere, And that thou Art hy with god Above, I knowe ful wel he doth the love, So what that Evere tho[u] Comandest Me, I schal it fulfyllen ful Certeinle. For thou hast told me verraillye That In myn Avicion I sawh Certeynlye.” “?e,” quod Celidoyne Anon ryht tho, “?it More schal I tellen the Er that I go: I schal the schewen the Signefiaunce Of Al thin Avicion with-owten variaunce, So that the bettere thou schalt me leve, For that swiche thinges I schal þ? preve:— “The grete weye that thou there Sye, Signefieth the old lawe Sekerly, Where that so gret peple to forn han gon As thou hast herd tellen of Many on; and swich As grete Maistres were, And wolde not vndirstondin þ? peple to lere, but let hem Gon to Alle wrechchednesse, to filthes, and synne, And vnkendenesse, So that Every day that Cursede Enemy To hym hem draweth by and by, And Casteth hem In to helle anon,— As wel good as bad thedir wenten Echon,— lo this Enemy is to Signefye, that be the weyes lyn so aparttly For to taken hem that passen therby, this signefieth the devel ful trewly. “Now [be] this weye that thou hast Seyn, ‘the olde lawe’ vndirstonde thou ful pleyn; and be the Robberis that ben there, vndirstonde thou the devel In Ech Manere; And be the faire Man that with the wente, vndirstonde thou Crist veramente; There God Of the hadde pyte, And In that dredful weye Governed the, So that thyn Enemyes hadden non power In Non wyse forto Neyhen the there. For of him Ones haddest thou pyte, there fore so hath he now of the; And wistest thou neuere what pete was thike tyme In that same plas. “Now haue I told the Al In fere Of that faire Man, In this Manere, that In that weye Cowndered the Among Alle tho thevys ful Sekerle; ?it A Nothir Resoun I schal the Schewe To forn Al this peple vppon A rewe, be the grete weye that is so wyde I schal the declaren At this tyde. “thou sixt wel whanne A schipe is with-Inne, And to the Se goth, and may not blynne, And hath nethir Maister ne Governour That schipe to Steren In that stowr; And whanne fer into the Se Is he go, and with the wynd beten bothe to &amp; fro, Tyl Amyddes the see that he be, that brod &amp; large Is Onne to se, there Nis non Man that him Socoure May, Sauf Only God that is verray; This Owhtest thow to vnrdirstondyn here Of the weye of Synneris In this Manere. “For Anon As A Cristen man In Ony weye Forsaketh his Creatour, Serteinlye thanne hath he broken this weye Anon that thou Sie Alle the folk Inne gon; thanne taken they bothe leve &amp; lycense Forto folwen the develis precense, And thanne scholen they haven Compenye that weye to gon ful Sekerlye, and here flessches lust to fulfille, and leven the goode wey, &amp; taken the ylle Aftir the develys Cownsaille, that Nothing may hem A-vaylle. And In this weye, Sire kyng label, hast thou longe gon, thou wost ful wel; but now at this Manere of Comenge, And thow wilt, thou schalt hauen Comfortynge Of him that the best helpen he May, [He] Schal the Owt Bringe this selve day. “?it schal I more to the here declare Of the grene weye that thou sye thare: ‘The newe lawe’ it doth Signefye, that Everiday Encresith certeinlye. And the streite weye that was there, Signefieth of hem that there Inne were, [they] hadden [no] leve forth there to gon, that Goddis Comaundement fulfilden Echon, And of holy chirche Also thanne, In þat wey wente swich maner of Manne. “lo, this Goddis Comandement Is, that non Child of holy chirche Iwys Scholde Erren A?ens his Creatour be non manere of wise, for non dolour, Ne nethir to don non dedly Synne, Ne vsen non Coveitise neþer more ne Mynne; And forsaken Envye Also therto, ?if Aftir god &amp; trowthe thou wilt do; Ne be non thouht to fallen In to synne, but Evere the Ryht weye hold the with-Inne. “The Trees that be that grene weye stoden Abowte, ‘pastours of holy Chirche’ it signefien withowten dowte, that Alle Abowtes the world don gon, The holy vangelye forto vndon. “The vois that thou herdest Clepen there, Signefieth ‘goddis Mercy’ In Eche Manere, that Clepith Synneris that Synne han forsake, And Iust that to his Servise han hem take, And behotyth hem Al Manere of delicasye That to ony Mannes wyt May Applye. Be that welle, vndirstonde thou here, Whiche In that Mowntayne thou sye there, that is to Signefye Euere ‘god Alone,’ That Aboven Sitteth In his trone, the wheche is the heyest lord &amp; kyng, and heyghest he is ouer Alle Maner thing; Which is sene be his Bownte, And be many Miracles In diuers degre Whiche he wrowhte In this world here; For ouer Alle Erthly men he hadde powere, And Aboven Alle Other heyest is he, lik As þat Mowntayn Aboven oþer semed þ? to be: and lik As that Mowntayn Aboven therthe was, So Is God heyghest In Every plas. “&amp; for that Cause the welle Icleped It is ‘The vnctioun of Baptesme’ with-owten Mis, Wheche was be goddis Ordenaunce, And God it fulfilde to his plesaunce, There sye thow god In Maieste that toward this welle browhte the. “And that Cyte that So fair &amp; swete was, vndirstonde thou ‘paradys’ In this plas, Where that god Maketh his hyghe feste To alle his beloved, bothe leste and Meste. “And vndirstonde thou here-by Also, that whanne In Atte gates thou myhtest not go, For thou Nost waschschen In non Manere Atte welle, As other diden there,— þerfore it signefieth In this degre That Goddis Seriaunt ne myht þou not be, Nethir non Child of holy Chirche, but ?if Oþerwise that þou wilt wirche, And that I-Cristened that thou be,’ ?if thow wilt Ony of these festes se. “And for the bettere þou scholdest han me increaunce, Al this I the telle with-owten Enqweraunce. And þen so longe In swevenyng thou hast be, In schort processe I haue declared it to the; And there fore leve me ?if thou wilt, And but ?if þou do, thou schalt be spilt. “Al this, Sie thow, kyng Label, In thyn Avicioun Everydel, Whiche thou woldest neuere to man discure, for þou wendist that neuere Creature Of non Manere Erthly londe Cowde it the don to vndirstonde: but As the hyghe Maister Enformed hath me, I haue the told In Eche degre. “Be the wastful lawndes, haue vndirstondyng ‘Thy wykked werkys’ In Alle thing that thou hast don Al thy lyve Sethen thou were born In wo &amp; stryve. therfore Cristened loke that thou be, ?if thou wilt ben holpen In Ony degre. “Now forthermore I schal the telle, that dirk blak hows signefyeth ‘helle’; To wheche place Al Miscreaunt Atte the day of dom schal ben here haunt; To whiche Ostel that Is so blak, At that dom Gost thow with-owten lak; but ?if it In this world thou it Amende, Ellis thedir gost thou with-owten Ende: And so In this world myht thou don here To blisse to Comen, that hath non pere.” “Now, Certes,” quod kyng label tho, “Merveillously hast þou this vndo. And ?it more merveillous is that lord that to the hath discouered Every word; And but he were Myhtiere thanne oþer be, this Mihte he Neuere han schewed to the. Where fore to him only I me take, And Alle myn Olde werkes I forsake; And what that Evere ?e Comanden me to, At ?oure byddyng I wele it do.” “thanne schal I tellen þ?,” Celidoyne gan say, “thus me hath Schewed the Maister varray, hos Seriawnt I am ful prest, that here besides In this forest dwelleth An holy Ermyt, and of good lif, and þerto A prest with-owten stryf. Go we to hym streyht Anon, Cristendom to don the vppon, that I have to the Spoken of to fore, forto Entren In to that Cite thore, To that hygh worthy feste, In paradis to dwellen with lest &amp; meste.” “Certes,” quod the kyng tho, “Al this I am Redy forto do.” Thanne Axede this kyng Anon Ryht Of duk, Erl, barown, And knyht, ?if they wolden Conceillen him þerto, this Manere thing Al forto do. “For weteth wel In Certayn, that In Myn herte I schal neuere be fayn Tyl I-Cristened that I be, As Celidoyne here Enformeth Me.” thanne Answered they him A?eyn, ‘that wold they neuere In Certein Ne not departen from here lay, No more thanne here fadres be Olde day.’ “leve, sire kyng,” quod Celidoyne tho, “For A?ens here wil it schal not be do.” Thanne Celidoyne this kyng vnclothed Anon, and powre Clothes dyde hym vppon; ‘For he ne wolde In non Manere that so to forn him he Come there In non Maner of swich Aray that signefieth to pride in Ony way,’ “but As In lownesse And In humylite So to forn him Comen scholen ?e.” Anon the kyng dyde his Comandement, And with hym wente with good Entent. And from here pavilouns they partyd Anon, &amp; forth thorwgh the forest gonne they gon, That so forth to Gederis wenten they faste, tyl Into A gret valey they comen Atte laste; And so longe to-Gyveris they wente, Tyl that the day was Al I-spente; So that it happed hem be Grace That to thermyt they comen In þat place, And Clepeden At his dore Anon, and thus sone he gan it vndon. thanne ful gret Merveille þis hermyt hadde, What maner of thing thedyr hem ladde, And what they sowhten In that straunge place, thike peple that thedir Comen wase; For fully A mounthe to forn that day, Neuere Man ne womman ne child he ne say. And whanne the dore was thus vndon, Celidoyne Entred thanne In Anon, and beknew that Cristened he was, Whiche was to thermyt A Ioyful Cas; So Ech of hem Othir Embracen began, and An hundred Sithes they kisten than. “Faire sone,” quod this Ermyt tho, “Into Manye stronge place schalt þou go, And goddis Pyler thow ?chalt ben, To helpe forto vndirsette Al cristen.” thanne Celidoyne [spak] Anon Ageyn, And told him Al the Cas In Certein, Also Al the cause of here Comenge, this kyng to Cristendom forto bringe. thann hadde this Goodman gret Ioye of this, that he scholde A sowle wynnen to blis, and seide that he wolde with good wille on þ? Morwen here Axeng to fulfille. Alle that Nyht hadden they here talkyng, that to alle holynesse was belongeng; So that Al Nyht this good man Gan hem preche, And of holy mennes lyves he gan hem teche, that for Crist Suffrede Tormentis harde, And to the Blisse of hevene wenten Aftirwarde; So that Evere the kyng for Ioye he wepe, That of Al theke Nyht he ne slepe. Vppon the Morwen, whanne it was lyht, Thermyt his Matynes seide Anon Ryht; and whanne his Matynes weren I-do, A fair ston ful Redy Made he tho, And there with water he gan it fille. thanne Anon the kyng he Clepid him Tylle, &amp; made him don Of his Clothes Anon, And there Into that ston forto gon. Anon there ?af he hym ful Crystenynge holich after holy Chirches werkynge. Whanne the kyng thus Cristened was there, his Name nolde he Chonge In non Manere; For of fairenesse it hadde Semblaunce, Wherfore þere offen nolde he maken non variaunce. Whanne this Good Man hym Cristened hadd? so, Anon hem gan he forth Clepen tho that with hym Comen In Compenye, And Axede hem there Anon In hye, ‘?if that they wolden Cristened be lik here lord was, As sche myhte se,’ thanne Answerid they Anon Ageyn, ‘that wolde they Neuere don In Certein; For they wolden Neuere Chongen here lay That here Fadris helden to forn here day.’ thanne this goodman Ryht Anon A whit Robe the kyng dide vppon, holiche be thermytes Ordenaunce; Swich was thanne the kynges Chaunce. thanne Seide the kyng to Celidoyne tho, “Faire child, þou hast me browht Owt of wo; For I am becomen So heyl A man that non Erthly tonge tellen ne kan. For me semeth now In My syht, that I am At theke Cyte so bryht where that I say the grete feste Of manye peple, bothe lest &amp; Meste, Where As I was put Away Anon Ryht, that Into the halle Entren I ne Myht, For that I wysch not In Certeyne Atte the welle vppon the Mownteyne.” Thanne seide the kyng to his Compenye that thedir with hym Comen Certeinlye, “Lordynges, that In Myn Compenye han be, and In Travaille and In Adversite, and welen not beren me Compenye Now at this tyme feythfullye there As I am In a Ioyful lyf, And ?e dwellen stille In wo &amp; stryf; holiche Alle I ?ow forsake, And to this lif I wele me take; For with ?ow schal I neuere go Into the Cuntre that I Cam fro.” And whanne they herde the kyng thus seyn, Alle ful wooful they weren In Certeyin, And seiden that they hadden lost Alle here pray, Whanne that the kyng hadde Torned his lay. So that Owt of this hows they wenten Anon, And to-Gederis to Conseil gonne they gon, And Axeden how that they Scholden do, that thus the kyng was parted hem fro. thanne Answered Anothir there, “What Nedith vs lengere to Abyden here? for his lay wile he not forsake, that he hath now hym to I-take, but of hym that Conseil ?af therto, Loke what with hym welen ?e do.” thanne w?nt?n they Into thermytage, And token Celidoyne with wilde Rage. And whethir that he wolde oþer Non, with hem that Child Moste Nedis gon. And the kyng defended hem faste; Not withstondyng ?it forth they paste. thanne seide Celidoyne to the kyng, “Sire, for me Make ?e No Morneng. Sire, of on thyng I warne now the: stylle with this good man that thou be, whiche schal the ?even good Consaille That to thy Sowle schal Availle. And whedir so Evere thy Men Me lede, Of hem Certein haue I non drede, For he that I worschepe and Serve, From alle perylles he wele me swerve.” And so, be Celidoynes Cownsaylle, the kyng left Stylle with-owten faille, and on the Morwe with Mylde stevenne he deyde, and wente to the blisse of hevenne. As God wolde haven it, so was it don, For hens to blisse gan he gon. and sethen for hym Crist Meracle wrowhte vppon Mochel peple that there hym Sowhte. And thowgh this Mater and Oþere longe not to þis storye, ?it he that this book Made hath put it in Memorye Forto Maken A Cler Notysyng, And forto declaren so Everithing More Openly to mannes Mynde, Al the mater the bettere to bryngen to an Ende: thus Alle thinges doth he putten In Memorye, he that ferst Made this holy Storye. CHAPTER XXXIV. Thanne passeth forth this storye with-Al that is Cleped of Som Men “Seynt Graal,” also the “Sank Ryal” I-Clepid it is Of Mochel peple with Owten mys; It telleth how that kyng Labelys Men, Forth with hem Celidoyne ladden him then, And to here pavilouns Anon hym browhte, And there hym to slen thus they thowhte. whanne that this tydynges was spred Abrod thorwgh-owt the ost of here lord, ‘that he was becomen Cristene Man,’ Ful Mochel Sorwe Maden thei than; As alle here kyn ded hadden be, Swich sorwe they Made As they myhten se. thanne seiden they, “we haven that persone here that vs hath browht In Al this dwere; We scholene hym Caste forto Slen From this Roche Er we gon hen, And on hym we scholen Avenged be for that he hath don, ful Sekerle.” thanne Answerede som Oþere Anon, “that ful ?ong he was to deth to gon; but Oþer-wise Avenged wilen we be, And ?it hym Scholen we not Sle.” On Many tormentis they hem be-thouhte, how that he Myhte to deth be browhte. thanne spak A knyht, and seide ful wel, that Any kynnesman was to kyng label, “I schal ?ow Certefyen Anon Ryht how that ?e scholen to deth hym dyht, And vppon hym to leyn non hond. Lesteneth to Me, And vndirstond; Taketh on of ?owre Fesselis Anon, the lest ?e han Amonges Echon, And thedir Inne lete ?e the Child go; And the lyown putteth hym vnto, With-owten ony Othir thyng that hym Mihte to londe bryng; And ?if he ne deye not so, Ellis may þere neuere thing Cristen man slo; And this schal I feithfully beleve, for the trewthe scholen ?e sone preve; for whanne the lyown An hungred is, And that his vyande doth he Mys, thanne ful wildely schal he devoure This child, hym with forto Socovre; and thus Avenged on him scholen ?e be, As I haue ?ow Schewed ful Certeinle.” thanne token they Celidoyne Anon, &amp; In A ful lytel bot was he don, and the lyown was put hym to. Whanne Celidoyne Say it scholde be so, that theke wilde beste with hym scholde be, þat so wood an spetows was In Eche degre, he left vp his hond thanne there Anon, And þ? Signe of the Crois he made hym vppon, And him there be-took he to god Almyht, that he hym Scholde save bothe day &amp; Nyht. So thanne they putten hym Into the Se. thanne Celidoyne A?enward torned he, and spak to that Compenye tho that swich felonye hadde hym I-do, “?e Men ful Cursed, and therto pervert, Enemyes of Crist, Sore schal ?ow smert! ?e wenen to slen me In this Manere. but oþer-wise, I troste be my lord so der, I schal it Ascapen Ryht ful wel, and ?e scholen perschen Everydel,— For there-offen sekir Mown ?e be— Anon As ?e Entren In to the see; For In Perse scholen ?e neuere Comen A?eyn, Whens kyng Label ?ow browhte, In Certeyn.” Thus sone blew the wynd ful sore, that fer Into the se the vessel wente thore, So that with-Inne A lytel stownde they ne Myhte hym se, that stoden vppon the grownde. So that thre dayes to-gideris they were, Celidoyne &amp; the lyown In this Manere, With-Owten harm, oþer ony deseisse, So wel the lyown Celidoyne dide plese. The fowrthe day it happed so, A-middis the se, As he was tho, The fayre schipe he sawh Anon, Where-Inne this Ryal swerd was don; So that it happede, As be grace, that this bot Cam there this schipe wace; and whanne this bot to þ? schipebord was falle, thanne beheld Selidoyne these lettres Alle, and vndirstood hem there Everichon, that so Into the Schip he hentrede Anon. and whanne that he was the Schipe with-Inne, he Sawh there Many A wondirful gynne; for there fond he the bed, And the Crowne Also, and the fowre branches that there-Onne weren do; Alle these behelde he wondirly faste, Til it drowh to Nyht tha? Atte laste; and so wel it liked hym this Syhte, that he was Sory it drowh so Ny the Nyht: So Atte laste Nyht was it tho, that ouer Al the world the schadewe gan go. Thanne Cam he to the Schippes boord ful sone, and ouer Al the Se he looked Anone: he ne Cowde Neyther sen bot ne lyown Whiche weren put to his distrocciown; Wherfore Sory was he tho, For Mochel comfort þ? beste dede hym to. thanne loked he bothe vp &amp; down Al Abowtes the Se In-virown, And non qwarter he ne Cowde Aspie Nethir lyown ne bot, ful Sekerlye. And whanne he sawh In Alle degre that Nowher In the water he ne Cowde hem se, A?en Into the Schipe he gan to lepe, And there vppon A bord he fil On Slepe, What for travaille and werynesse, and that In the See he hadde distresse. Thus Al Nyht Slepte ?onge Celydoyne tyl on the Morwe day lyht Certayne: and whanne the day gan forto sprynge, Thanne happede Celidoyne In wakenenge, and to the Schippis bord he cam Anone, And Into the See he lookede thus sone; thanne was he A-Ryved to forn An yl Whiche was A wondir Merveillous straunge pyl. And As he Into that yle beheld there, he Sawh A man In a Merveillous Manere vppon that yl lay There Slepynge: Where offen he hadde gret Merveillynge: And whanne verayly he wiste it was A man, Owt of that Schipe Anon wente he than, And hym beheld wondirly Sore, And Evere the longere More &amp; More. Atte laste so Nygh he gan to gon, that he knew it was his fadir Anon that hyhte Sire Nasciens be Name, A worthy knyht, and of Noble fame; Where-offen Anon gret Ioye he hadde, that thorwgh God to his fadyr so was hadde. And so be hym A-wook ful swetely, And his Eyen he vpe Caste ful softely: thanne whanne he sawh his sone it was, Ful gret Ioye he Made In that plas; And vp he stirte thanne riht Anon, And abowtes his Nekke his Armes he leide son, &amp; him Clipte &amp; kyste An hundred Sithe, So Ioyful he was, so glad and So blithe, that bothe for Ioye &amp; pytë he wepte vppon that yl there he hadde Slepte. “Now, swete sone,” quod Nasciens tho, “how to this yl Cowdest thou Go, that from Alle the peple it is so fer, and Nethir lond ne place Abowtes nowher?” “lo, fadyr, In this Schip hider gan I gon, that to forn ?ow lith be the roch of ston.” thanne Nasciens be-held the schipe ful sore, and knew wel he hadde I-seyn it be-fore. Thanne gret Ioye Maden they there, the Fadir to the sone In dyvers Manere, And the Sone to the fadir, Aftyr his Myht; there was gret Ioye I ?ow plyht. So the fadir the Sone gan forto frayne, And Axede of hym In Certeine ‘how he Askapede, and I what manere, Owt of the presoun of Calafere.’ thanne tolde he his fadir Anon, “how that he owt of presown gan gon, and I-born In to An yl of the Se, Wondirly fer from Eche Contre; At wheche yl be tempest and be storm Aryved kyng label me be-forn, With a gret part of his Chevalrye thedir weren they dreven Certeinlye.” thanne tolde he his Fadir Also Of kyng labelis Aviciouns, that cam him to be the Revelacioun of the holy gost— Whiche is lord of mihtes Most,— be wheche Revelacion And declarenge Kyng label Cam to Cristenynge. Thanne tolde he his Fadir More Also, what Aventures that hym Comen to, Sethen to-gederis last they were Ful harde In presoun with Calafere. thanne blessede Nasciens the trenite, that swich Comfort let hym tho þere se, and thanked god Ouer Alle thyng that hem hadde browht to so good Endyng. thanne from this yl they wenten Anon, And Into the Schipe they gonne to gon; And they weren there-Into, þ? owr Of Tyers. thanne Cam there A wynd ful fyers, And blew Into that schipe there Anon that fer Into the See the schipe gan gon, So that from the Roche the schipe gan pase, passeng In-to þ? Se A ful gret Spase. thanne loked forth Nasciens Anon there Forto weten where that they were, And he ne Cowde nowher abowtes hym se Nethire lond, neþer yl, In Non degre; thanne thanked he god ful hyghly, and seide his preyers ful devoutly; So As he Cowde In his Manere, ful devoutly his preyeres seide he there. Thus thre dayes the tempest lastede there, and In drede of here deth In Eche Manere; And Swich A storm Endurede vppon the se, that Nygh here deth hem thowhte to be; And they wayted Every Owr Whanne þ? schipe schold han sonke be þat stoure. And so the fowrthe day at Nyht the wedyr stawnched, thorwh goddis Myht, And At the Cleryng of the day the wedyr ful Milde and softe he say, Where-offen Glad &amp; Ioyful bothe they were, Whanne they it syen In swich Manere; for to forn tymes it ferde So that to the deth they wenden han go. and whanne the day wax bothen lyht &amp; Cler that they myhten sen Every wher, They syen A schip In the See Towardis hem Cam ful gret Iorne; thanne seide Celidoyne to his fadir “Certeinle here Comen tydynges, what so they be; God graunte Grace that they ben Goode, that Comen to vs vppon this salt floode.’ So longe beheld they the Schipe tho tyl Atte laste it Aproched hem to, And so Nygh to-gederes gonne they be, Tyl that Eyther with-Inne myhte Oþer se. Nasciens to the schippes bord gan to gon, And Into the tothir schipe beheld Anon, And sawh where that kyng Mordrayn Ful pensifly there sat In Certayn; &amp; Evere Abod he goddis grace, for he ne wiste whedir to go, ne Into what place. And whanne Sire Nasciens kyng Mordrayns say, ful lowde he Cryde In his lay, and seide, “Sere, God Reste with ?ow! Ryht welcome ?e ben here to vs now.” And the kyng owt of his thowht Abreide, And to sire Nasciens he wolde han seide, but for Ioye he wepte so sore that on word ne myhte he speken thore; but with-Owten ony word he gan to springe Into Nasciens Schip, with-Owten lesynge, and Abowtes Nasciens Nekke his Arm he Caste, And An hundred Sithes he kiste him faste; “A, Myn Owne brothir So leef and dere, I am ful Ioyful I se ?ow here! a, leve brothir, how haven ?e fare Sethen that I lefte ?ow In wo &amp; Care, and sethen we two departed Asondir Where-As was tempest &amp; ful gret thondyr? and how that ?e Comen In to this Contre, Now, dere brother, telle ?e Me.” Thanne Nasciens, that was so ful of Ioye hym thowhte he ne hadde non Maner A-Noye, Tolde kyng Mordrains of his Aventure, how it be him Ferde, I the Enswre, And how he was tempested bothe here &amp; there, And therto In the presown of Calafer,— “For ?owre baronage seide In Certayn that with-owten dowte I hadde ?ow slayn,”— And that Certein dayes in presown he was; but Atte laste, thorwgh goddis Gras, Fer Into the west was he browht, But Into what place ne wiste he nowht, but In An yl there he was, fer from Every man In that plas; For habitacioun was non there, but wildernesse Abowtes Eches where, So that it was the moste hydows place that Evere Cristen man put In wase; And ?it was he Evere ful sory that the Name he ne knew trewly: and ?it At Alle tymes thowhte hym tho That the yl him tornede bothe two &amp; fro, bothe Every day and Every Nyht, thus Openly it Tornede In his Syht. And ?it Aftir More he gan hym telle, Of that Schip, how it befelle, and how that there-Inne he entred was, And how he fyl owt In that plas but thorwh on word that he spak, For In his Creaunce þere was a lak; and tolde he him the Signefyaunce Of Anothir Schip with-Owten variaunce, and of An old Man that there-Inne was, and how his wordes hym plesed In that plas, So that on slepe fyl he there be his wordis In dyvers Manere. Sethen Aftyr he hym tolde of þ? Schipe &amp; the Man so bolde, that Nevere sethen he hym Sye, Nethir fer ne faste Bye. Thanne tolde him Nasciens ?it wel More of Mo trebulacions he hadde suffred before, Where offen the kyng Merveillede tho, And to Nasciens thanne spak he vnto. “Sire kyng,” thanne quod Nasciens tho, “Of this swerd scholen ?e heren Merveilles Mo, that for non Evel thing ne brosed he nowht, but As goddis Scharpnesse it is in myn thowht.” thanne Axede the kyng the swerd forto se, That to hym was Merveillous In Al degre. And whanne the kyng had it long beholde, In his herte he Merveillede Mani folde, And seide to Sire Nasciens there, “this is the most merveille that euere sawh I Ere, The Richeste and the fairest Also That Into Ony place myhte be do.” Thanne took the kyng this swerd on hond, And stille there-with he gan to stonde; In the ton hond the swerd, the toþer the pomel, And hem departyd Every del. And A wondir Aventure behappede tho, that A?en to Gederis Anon gonnen they go; And so faste to-gederis weren they Ioynt, that Neuere sethenes In non poynt Neuere departed Asonder they were For non Man that lyf beere. Now, be my trowthe, Ouer Alle thing Many Merveilles werketh hevene kyng, Whanne so lyhtly that it broken was, And so lyhtly Al hol [becam] In that plas; And so lyhtly Into þ? schethe it Cam, thens As kyng Mordrayns drowh it than And whanne Alle this they hadden don, A wondirful Scry they herden Anon, As thowh it were A Manere of thondir, Where-Offen Alle hadden they gret wondir, “Owt of the schipe, Cristen Man, thou go, lest gret Synne falle the vnto.” Anon As the kyng this word herde, Into his owne Schip he A?en ferde, And So dide Celidoyne also; But Nasciens behynde lefte tho. they Nere So sone Into the schipe gon, that A swerd to hym Cam Anon, Al fer brennenge As hym thowhte, —but he niste ho that it browhte— that thorwh the left Scholdere it smot, &amp; gret wounde Made, so sore it bot; So that In the Schipe he fyl Adown, As thowgh it were In Manere of A swown. thanne herde he there, him thouhte presente, On that to hym Spak there veramente, —but that he ne knew not his Menyng, Neþer what it was to vndirstondyng; but as him thowhte In this Manere that the Menyng of the vois was there,— “this veniance now is sent to the For draweng of þ? swerd, &amp; were not worthë; therfore Otterly I rede the Anothir tyme that þou war be to Erren A?ens thy Creatour, Thy Makere, and Ek thi saviour.” the kyng Som-what this vndirstood, and so dyde Sire Nasciens In his Mood, but of that strok he was stoned so sore, that plat down to the grownd fyl he thore; thanne forth wente they hym forto A-wake, and of his swowneng hym vt forto take. and whanne of his swowneng Awaked he was, he loked Abowtes In that plas, And say hem for hym wepin than; thanne In his herte Merveillen he gan, “A, why wepen ?e so now for me? For now Mowen ?e wel knowen &amp; se that owre lord halt me A knyht that he wele Chastise thorwh his Miht, and maken Me knowliche of My sinne, And of the wikkednesse þat I haue lyved Inne. Wherfore, thankynges now I him do, that this Chastisyng sente me vnto; and As my fadir I worschepe hym Anon, For he me Chastiseth As his sone.” Whanne these wordis he hadde seid there, but Evere he was of stedfast chere, As A man ful of paciens &amp; humilite, As lik As desesed of the strok was he, that Suffred Angwichs &amp; mochel peyne, and ?et but litel ne wolde he seyne. Thus fowre dayes and fowre Nyht In the Schipe they weren, I the plyht, that wedir ne wynd ne was there non, Forthere Into the se to gon. But now leveth this Storye here, as ?e mown se, And torneth to the messengeris where so they be, that Nasciens to seken they weren sent, but Into what Contre, they Niste verament. END OF VOL. I. CHAPTER XXXV. THE ADVENTURES OF THE MESSENGERS WHO GO TO SEEK NASCIENS. Now telleth here this Storye Anon, Whanne the fyve Messengeris weren gon From the qweene, sire Nasciens to seke —That Gentyl knyht So good &amp; Meke,— Somtyme towardis they Reden faste, And somtime bakwardis they prekyd In haste, for they ne Cowde knowen non Certeinte In what Contre that he scholde be, Ne neuere tydynges of hym herden telle, In what Manere to hym befelle; Where offen they weren Abascht ful sore that of hym Cowden they heren no More. and whanne longe they hadden Reden so In diuers londis bothe to &amp; fro, thorwh Alle payneme &amp; othir Contre where they Supposid him forto han be; and thus sowhten they bothe fer &amp; Ner, but of hym herden they nowher. And ful fer they weren Owt of here Contre, Wherfore Alle ful Sory they be. So that it happid vppon A Nyht that Into A Cite thei Comen ful Ryht whiche that was In paynem londe, As I do ?ow to vndirstonde; And happed they Comen to an old vauasour that kepte An Ost, &amp; was A Man of honour. and whanne they hadde Supped Echon, this good man Axede of hem Anon Of what Contre and whens they were, And what thing that they Sowhten there. thanne Answerid the Messengers to hym Agein, “Of Sarras we ben Alle In Certein, And thus Riden Abowte In Eche Contre A knyht to fynden, ?if it wolde be, That is Iclepid Sire Nasciens A worthy man &amp; of gret defens, that most wondirfully was lost that Evere ?it man wiste be ony Cost.” “What,” quod here Ost A?en tho, “?e ben Cristened, so mot I go.” Thanne he Answerid sone Ageyn, “that is Soth, Sire, now in Certein.” “haw thanne So hardy dorste ?e be Forto Comen Into this Contre, Sethen that ?e knowen with-owten dowte that ?e ben dedly hated Al A-bowte that ben Contrarye to Owre lay: Merveille it is to me how ?e lyven this day.” “Sire,” seide On Of the Messengeris tho, “Angwisch of wedering Made vs hider to go; be wheche wederyng Oure lord is gon, and of vs ne weten where to fynde hym non. For we nete whethir Among paynems he be, Owther Ellis Among the Cristiente; therfore Supposing to fynden hym here, hider we ben comen In this Manere.” “thanne,” quod here ost to hem Ageyn, “?e don gret folye here In Certeyn; For it May Repenten ?ow ful sore, And don ?ow Angwisch ful Moche More.” thanne to hym Seiden they Everichon ‘that they Ne wiste non Othirwise to don.’ That Nyht weren they Served ful worschepfully with Spices and with Alle delicasy, For In that lond is gret plente of Alle Manere of spices of deynte; and So wel Iserved hadden they ne be Sethen they departyd of here Contre. thanne Axeden the Messengers of here ost there, ‘In what Manere of Contre that they were.’ thanne seide here Ost to hem Anon, “In the Contre of Egipt ?e ben Echon; and the Name of this Cyte Is Clepd Tosquean, vndirstonde now ?e. In whiche Same Tosquean Cyte was born bothe fadir &amp; Modir, As I telle the, of that goode holy womman that is Clepid Mary Egipcian.” As they lyen In here bed that Nyht, To the ?ongest of the fyve In his slepe was diht So that he Say A Certein Avycioun,— ‘that Josephe of Armathie to forn him gan gon,’ “and Axede of Me what I sowht there. and I him Answerid In My Manere, ‘Sire, I seke my lord Nasciens with-owten delay, that hath be Missed ful many a day.’ ‘What?’ quod Josephe, ‘that Man so hende, hopest thou him In this Contre to fynde?’ ‘Sire, trewly I not,’ quod this Messenger, ‘And therfore we seken hym fer &amp; Ner.’ ‘In this Contre,’ quod Josephes tho, ‘thow schat hym not fynde nethir to ne fro. but A-Rys and go with Me, And I schal schewen the where þat he be.’ Thanne wente Iosephes forth to-fore, And this Messenger folwede faste thore. So longe to gederis they wenten In fere Tyl Atte laste vppon A Mownteyn Comen they there, And it was the heyest that Evere Men say; thus hym Semede with-owten delay. and whanne Aboven that they were, An heyghere place ?it Syen they there, where Onne they myhten wel sen &amp; knowe Alle thinges vndir hem, it was so lowe, and Al the See, and that there Inne was, bothe Schepis &amp; barges In that plas. “Thanne Axed me Ioseph In his Manere, ‘What Manere of thing Sixt thou here?’ ‘Alle the Erthe now, Sire, here I Se, Where Inne the peple En-Abited be; And alle the Sees I se Al-so that Schepis or barges Inne Mown go.’” thanne Ioseph gan hym to schewe A gret Schipe with-Inne A threwe, That fer from hym was In the Se To-ward Grece, As he tolde Me. “thanne Ioseph to Me ward drow Nerre, ‘Sixt thow ?one schipe that is so ferre?’ ‘?e, Sire, ful wel that Schipe I se, that is so fer Into ?one Contre.’ ‘lo, In ?one Schipe, As I telle the, Is thy lord with his Compene.’” and thus Sone they weren parted Asondir, Where offen the messenger hadde gret wondir; For he ne wiste whedir he gan to gon, So Sodeynly he partyd from hym Anon. Vppon the morwe whanne Rysen they were, and Al Redy forto Riden forth there, &amp; weren I-past Owt of that Cyte, thanne this ?onge Man to his felawes talked he, and tolde hem verrayly with Al his Myht whiche A vicioun he hadde that Nyht. thanne Anon they Axeden him what it was; and he hem gan tellen Alle the Cas. Whanne they herden him Speken: In this degre, ‘It was A fair Aventure,’ they seiden Certeinle, ‘that Owre lord hem Nolde for-?eten In non Manere, Sethen that here Lord they Sowhten So there; and Ek be Ioseph they hadden warnenge, Into what partyes they scholde gon Sekynge.’ thanne seiden alle be on Asent, ‘that Evene to þe se to gon was here Entent, And there forto geten hem A schip Anon, And so forth Into the Se wolde they gon, The See to Envirowne be day &amp; be Nyht ?if that here lord Nasciens fynden they myht.’ But ?it Er they from here Ost wente, he hem Counseilled veramente ‘that they ne Scholden In non degre be knowen that they weren of Cristiente;’ “and ?if ?e don oþer wise thanne I ?ow seye, ?e scholen ben Alle dede ful certeynlye; and þerfore As y conseille ?ow, loke that ?e do In Alle þ? places where so ?e go.” thei seiden þerto they wolden don here Myht: thanne forth they wenten Anon Ryht. Thus parted the Messengeris from that Cyte thore As ?e herden me tellen here before, and hem dressede towardis the See Also faste As they Myhten flee, And Redyn Al day with gret peyne In An Owtraious Contre Certeyne. for it was so hot in that Contre, that Alle Naked, Men wenten, I telle the; for there the Monthe of August, so hot it is, hattere thanne oþer Monthis with-owten Mis. that same day the hete was [so] Strong that On Of here felawes deide hem Among For thurst That he took tho there; and thus he deide In this Manere. and of Egypt the Chief Cite they hym beryede ful worschepfulle, Where-offen Alisawndre is the Name, A worthy Cyte, and of a gret fame. And the Secunde day there After Anon, Tho that weren left gonnen forth to gon, and helden forth here Iorne Tyl that they Comen to the See, And there fownden they A schipe ful sone That evene streyht to the lond was gone, the wheche Schipe hadde with-Innes him there Two hundred Men ded In qweynt Manere. And Into that Schip they Entrede Anon, the fowre Messengeris Everichon, and Syen the Manere of this Aray, Where offen they weren Abascht In fay. thanne loked they A lytel hem beside, and behelden vndir A planke that tyde, They syen where that a fair lady lay, (As this Storie vs doth here Say,) and drowen hire owt of that place To Sen what Maner of womman it wace. thanne þ? messengeres Refreyned hire then Of the deth of Alle these men, and why they weren Slayn, &amp; In what Manere, of hire wolden they weten there. thanne Ryht Anon Answerid sche, “?if that ?e welen Ensuren to Me that ?e welen don Me non bodyly ded, I schal ?ow tellen In this Sted.” And they hire Enswrede Ryht Anon, ‘that hire peticiown scholde be don; Nethir non thing to hire don scholde be that hire scholde Misplece In ony degre.’ “thanne schal I tellen ?ow Al the Cas how they weren ded here In this plas. “Vndir-stondeth, the men that here ded be, they weren Alle of label Cite; And Alle weren they kyng Labelys Men, that was my fadyr, As y wel ken. and thus it happede, as I ?ow telle, that kyng Melohaus how with him befelle, that he wolde Into Surrye go his Eldest sone forto Sen tho, that was put Into thike partye For to Norture, I sey ?ow Sekerlye. and whanne he was Entred Into þ? Se, and with hym A fayr Compeyne, thanne Cam þ? kyng of Sarre In þat sted, that him hated Evene to the ded, So that he sente gret Chyvalre Into the middes of the See, And Into the Schepis they Entred Anon, And on Owre [men] Gonnen to gon, that they weren fayn to a Roche to fle that stood In Myddis of the See, Where vppon was a Castel that was bothe fayr, swete, &amp; lel. “Thus thanne Semblede bothe Meyne To-Gederis Amyddis the hye See, that so there to-Gederis they fowhte that Men Merveilles Sen there Mowhte, ?o that with Inne the Owr of A day A thowsend Men there ded I say, For there nas non of hem than but ?if he were holden A passyng Man, and A worthy knyht of his hond, As I do ?ow to vndirstond; So that there with-owten faille My fadir was Slayn In bataylle, And Alle the Remnaunt beheded were lik In the forme As ?e sen here; So that there Scaped non persone Sauf only, Sires, I Alone. and Siker ded there hadde I be but that A maiden they fownden me, and a feble persone of Stature: this was the Cause, I ?ow Enswre, that me my lif they leten have; so from hem wente I tho save, And lefte here with this Compeyne that ded ?e sen In this degre. Now have I ?ow told the Certeinte of that ?e me han Axed ful sekerle.” they seiden the bataylle, þat soth it was, For it was wel sene In that plas, So that verray tokenys they myhten se with Inne the Schipe bord Certeinle. Thanne token they Conceil Al In fere how with that Schipe they myhten don there; For ?if so to haven it Into the Se, Alle here Confucioun it Myhte be. thanne Answered on of the fowre tho, “hereth myn Avis what me thenketh þerto: these men that here now ded be, Owre semblaunce they han, As ?e mown se; therfore In worscheping of Owre Creatoure We scholen hem don Som Maner Onoure; and here bodyes we scholen berren here, that non wilde beste ne have non powere on hem to feden In non manere degre; For swich As they weren, so ben we; Al thowh that Christened not they were, ?it Owre semblaunce han they, As we sen here. And whanne this schipe I-clensed it Is, thanne Moste we gon with-owten Mys, And Geten vs Owher A Marynere that Into þ? Se myhte Governe vs here, and Gyden vs aftyr Goddis wille, Whethir he wele vs saven oþer Spille: this is my Counseil that ?e do.” “Forsothe we A-senten wel therto.” Thanne wenten they Into swich A partye Where as helpe to haven Sekerlye. and whanne with the peple they weren present, they behyhten hem with ful good Entent what manere of gwerdon that they wolden have Forto helpen this peple weren Grave. So sore they travailled Alle the day, And Every Man dyde what he may, tyl alle these Bodyes Everichon with-Innen the Erthe weren they don; Evene faste by the se syde they leften tho Bodyes forto Abyde. And In the Roche there Al this was, they leten lettres don Graven In that plas that In Grw weren In this Manere, ‘kyng Labelis Men Liggen here that they of Grace han thus Slayn: here lyn they Berred In Certayn bothe for Rewthe and Ek pyte that swich semblaunce hadden they, lik as han we The messengeris that Nasciens Sowhte, In this Manere han they wrowhte.’ And whanne they hadden thus I-do, Thanne Axede they of the damysele tho ‘What sche wolde don, &amp; In what Manere, and hou sche thowhte to Governen hire there. “Seres, I wot Nevere Certeinle, I am So fer Owt of my Contre, Nethir here know I non Man, Nethir of here Maneris nowht I ne kan, Nethir non thing they welen don for me; þerfore Aftir ?oure Cownseil now wele I be, For of my self Cownseil have I non, and therto I not what forto don.” thanne wepte this damysele wondirly Sore, that on word me myhten sche speken no More. thanne of hire, pite hadden they with-owten faille, And token hem to Gederis In Cownsaylle: ‘best it weren,’ they seiden tho, ‘that thike damysele with hem scholde go til they hadden here lord Ifownde, ?if it wolde happen In Oure stownde, and thanne Cristene hire forto don;’ herto they Assented Everychon. Thanne seiden they to this Mayden Alle Wheche A cas Amongs hem was befalle, that with hem Scholde sche go And hire wille were to don so. thanne seide this Maiden Anon Ageyn, “that wyle I gladlich In Certeyn, On this Condiscion, that ?e ne wille Non velenie A-wayten me vntylle.” and they Answerid, “Nay, ful Sekerly that to defenden with myht of Body.” thanne fil sche down to here feet, And wepte for Ioye Also Skeet, And seyde ‘that sche wolde with-owten variaunce Onlich ben at here Governaunce: thanne to hire seiden they Alle In fere hire forto Sosteyne At here powere. thanne spoken they forto have A Man that the Schipe Cowde governe &amp; save, but nowher non Mihten they fynde; Where[for] sory weren they In here Mynde. That Evenyng to þ? schipe they gonnen Ordeyne Alle Manere of viandes, hem to susteyne. And whanne the Nyht was Comen vpponne, Alle fyve to the Schipe gonne to Gon, And lyen with-Inne the schippes bord there to Resten hem, At On word: And Evere was the seyl vp an hy, As it to the Roche Aryvede Sekerly. And so it happede Abowtes Midnyht A wynd there Ros of ful gret Myht, and blew the Schip Into the See ful mochel ferthere than they wenden han be; and whanne they wenden han ben At the Ryvage, With-Inne the See they weren A fer passage; and whanne they loked hem Abowte, In the depe Se weren they with owten dowte. Thanne weren they Abasched ful Sore whanne Amongs the wawes weren they thore; and Nethir Mayster ne Governour hem forto Socouren In that Stoure; and the See not pesible, but boistous, was, So þat ful sore they dredden hem In þat plas. and thorwh the tempest that was there, the Seyl to-brast In many A manere And fyl fer from hem In to the Se. thanne ful sore Abascht weren Alle he, And for-possed with wawes weren they there, So that of here lyves they hadden gret fere. In this Angwisch, and In this dolour, thre dayes weren they In this stour With owten Mete Oþer Ony drynk; this was to hem A ful hevy thing. And with Inne these thre dayes, so fer weren they browht with-Inne the hye Se, that they wyste nowht; And ?it demed they In Al here peyne that from Egipt they weren fer Certeyne; and so they weren, with-owten lettyng, ferthere thanne they Cowden han knoweng; For the Schipe wente Evere to fore the wynd Swiftere than þ? Rakke In þ? Eyr be kynd, and so fer drof hem In to the Se that they ne wiste In to whiche contre. The fowrthe day, the Owr of pryme, hem be-happed An hard Chaunce that tyme, and fowle Acombred Alle they were, For to A passing gret Roch they proched wel Nere; and the wynd ful harde thedir hem sore drof that the Schip on fowre partyes to-Rof; In which of somme Of tho fowre partyes tweyne weren dreint with-owten lyes, And the damysele floterid In the see, Oþer Socoure kowde non there sche. And whanne sche beheld that tweyne saved were, Ful lowde to hem than Cride sche there, And preide hem sweteliche In hire Manere ‘For love of here God that they lovede so dere, Of whom they helden the newe lay, that they wolden hire Socouren that day.’ thanne beheld on of the Messengerres two, and gret pite hadde on this damysele tho, and took vppe his hond &amp; him gan to blesse, And In to the Se he gan hym dresse. tho betook he hym to God Almyht, Anon to that damysele he gan hym dyht, So that with myht and strengthe of hem two A?en to the Roche wonnen they tho. Whanne to the Roche they weren I-gon, they thanked Iesus, Maryes sone, Anon, that hem hadde Saved from peryl &amp; wo, So Ny here deth As they weren tho. In this Manere tweyne of the Messengeres Weren perschid for fawt of Maryneris as they wenten to sechen Nasciens here lord,— thus weren they persched At on word,— And tweyne leften with that damysele; but the ne hadden neyther to mete ne to Mele, For Alle here vyaunde In to the Se fylle, As here to fore ?e herden Me telle. thanne ful sore Abasched they were that non Maner of viaunde hadden they there; And therto fer In A straunge Contre, And fer from peple disolat to be, that In that yl was there vyaunde non to sellen, neþer growenge on Erthe ne ston. And this was on of the moste thing that hem browhte Into so Mochel Morneng, For thens supposid they neuere to han gon but ?if it be thoruh [grace] Of Only god Alon. &amp; so In goddis gouernaunce they putten hem Echon, To don with hem what he wolde don; And knelyng, Cryden hym Mercye with weping and teris ful tendirlye; and Cryden to him In this Manere, “Now, goode lord, thow Socoure vs here, that we ne fallen In non desperaunce thorwh the fals Enemyes Chawnce; but kepe vs lord In thin Servyse, that þ? fals Enemy of vs Cachche non prise.” Sweche wordis &amp; swiche preyeris Oftyn tymes hadden these messengeris; and Evere this damysele wepte ful sore, and Cursid the tyme that sche Cam thore, From Evel to werse to ben browht, Euere thus Compleyned sche In hire thouht. And there they hyre Comforted Anon Also Mochel As they Cowden don, And seiden ‘that God wolde socour hem sende Er Comen Owht fowe dayes to the Ende;’ “and therfore, damysele, wepe ?e no more, For ?owre Morneng doth vs moche sore.” Thanne Axede sche hem of here Creaunce, And they hire tolde with-owten variaunce how that be Iosephe of Barthamye they it Resceyveden ful trewelye, And be Al holy Chirches lawe, Of wheche Creawnce they weren ful fawe. thanne tolden they hyre In Eche degre What powere [Crist hadde,] &amp; what dignete, and how that socouren he wolde his frend, And from peryles to-bringen him to good End. “For who that In hym hath Affyaunce, he wele hym kepen with-owten variaunce; and from Alle perylles, I the Enswre, hym delyveren, as Seith the holy scripture.” “In feith,” quod this damysele tho, “?if ?owre lord sweche Merveilles May do as ?e me now tellen here, on hym wil I trosten In Alle Manere. ?if he owt of this peryl vs now brynge, and to vs wil owht sende In Socourynge, And therto A-sckapen from Al this fere, I hym promyse In Alle Manere From this day forward his Servaunt to be, And hym to Serven In Alle Manere degre.” “Ha, damysele,” quod they Anon, “Now weten we wel Everychon that with-owten dowte ful Sekerly we scholen haven Socour Ryht hastely Al other wyse thanne he wolde han do Sethen ?oure promys ?e han mad so.” In this Manere leften they Alle thre In ful grete thowht ful Sekerle; For they hadden Neuere be wont þerto, to suffren swich Angwisch As they hadden tho. and whanne the Nyht Gan Comen faste, Abowtes In the yl they loked Atte laste, and Aspiden Ryht Anon there An old wal of ston In A qweynte Manere, that somtyme of an hows it was, and with gret pride I-mad In that plas; but be Old tyme it was down throwe, but A parcel lefte there vppon a Rowe that there vndir Myhten wel Reste Sixe persones, other fyve Atte leste. thanne to thike partyes wenten they anon be here wittes thanne Everichon, and seide ‘that bettere it was þere to Abyde vndir that wal thanne be the see syde, In the Schadewe forto kepen hem, thanne forto liggen be the strem.’ and there Abyden they Al that Nyht Tyl on þ? Morwen it was day lyht. On the Morwen Erely, whanne it was day, Ful faste here preyeres thanne gonne they say, ‘That God for his pyte &amp; grete Mercy hem Som Comfort Scholde sende hastely.’ thanne seiden they that they wolden gon to sen what howseng was In that ston. and whanne in this Roch they wenten an hy, they behelden Abowtes ful Inwardly: thanne Anothir wal syen they there, As thowh of Marbel wrowht it were, And A lytel hows there vppon, —thus hem thowhte, and thedir gonne gon,— Whiche was som tyme Richelych dyht As that it Semed to here Syht, that hem thowhte so Riche myhte non be So sotely Mad In that Contre. and In they Entrede, &amp; vpe they wente, the Messengeres and þ? damysele veramente. and whanne they be-helden Al A-bowte, thanne Sien they there with-Owten dowte An hostel that som tyme was Rialy dyht, As thowh it hadde ben for þ? most Man of Myht Arayed lik A Ryal Manere, Somtyme On lord to han dwelled In there. For there-Inne stoden peleris of Marbil stones, Ful Rialy I-wrowht for the Nones; And thre-qwarterid they weren Of Gold &amp; Asure and Of Silver, be gret Maistrye, I the Ensure, As thowh it hadde ben wrowht be Enchauntement, So Rialy it was there present. And with-Innen Atte the Ende of þat hows They Syen A bed ful Merveillows, the Richest and the moste Avenaunt That Evere Man Say, As I vndirstond. And the fowre postes that it vp Bare, Of Bryht Schyneng gold weren they there, And Of precyous stones they weren ful pyht, And therto ful Rialy weren they dyht that moche peple it Myhte han Seyn, So Merveillously it was wrowht In Certein: For they wenden it hadde ben In dremeng Whanne they syen Al this Riche thyng. Aboven this bed, A tombe there was, Ful fayr, ful Riche, þer In that plas; And therto so Merveillously it was wrowht that Alle they Merveilleden In here thowht; for it was so delitable In here Syhte tho That mochel Comfort it dede hem do. Where-vppon lettres of grw weren wreten there that thus Seyden, and In this Manere, ‘here lith ypocras, the beste Fesiscian That Evere Sawh lyvenge Ony man, that be Cawtel of his wyves Red, Sodeynly he was browht to his ded: and Into this place was he browht trewlye Be Antonye the kyng of percye.’ Whanne the Messengeris these lettres gonne beholde, They gonnen to Reden hem Mani folde, and longe Of hym to-gyderes they spoke, And seiden that he was A wys man On boke. ful faste they behelden this hows Abowte From the ton Ende to the tothir with-owten dowte, And so Manye Riche thinge syen they there that Evere to-forn syen they In Ony Manere; For Maner was þer Neuere so Ryaly dyht that Cowde Comprehende to Mannes Myht. For Of Al the world hem thowhte it was þ? richest place That Evere Erthly man In browht wase; and the Richesse that there they fownde Miht non man tellen that wenten On grownde. But now leveth here this storye Ony more of this hows to speken sekerlye, Whiche that ypocras dyde don Make Onlich There for his Owne Sake, and for his Maner he let it dyht, For he was A man Mochel Of Myht; And Enstored ful wel it was Of Manye Richesse In that plas; Whiche hows is Now Al forfare, but ?it Al that Richesse leften thare. CHAPTER XXXVI. THE HISTORY OF THE PHYSICIAN YPOCRAS. Ful trewly Recordeth here this Storye Of the worthynesse of ypocras Sekerlye, For the worthiest Fecyscian that was Evere Acompted In Ony plas; For of that Scyense More Coude he that ony Man leveng In Cristiente; but [for] On thyng that he dyde At Rome, Reproved he was be Clergies dome;— For the worthiest Clerk he was told, Passenge Al Erthly men Many fold;— And what Aventure that hym befylle, I schal ?ow schewe, &amp; herkene me vntylle. This was the trowthe and the veryte: Whanne Augustus Cesar Emperour was he, The same Our that ypocras to Rome Cam, Mochel Morneng &amp; Sorwe Made Every Man As thowh here Fadrys hadden ben ded To forn hem lyggeng In that Sted. thanne ypocras Abascht hym wondir sore Of the Morneng that he Sawh thore, So that he preyde A lytel Child that to forn hym was bothe Meke and Myld, that he wolde tellen hym the Cawse why Wherfore the peple there was so sory. “Now, Certes,” quod this Child thanne, “Why that thus Mornen Alle these Menne,— It was for A Nevew of the Emperour (Whiche was A persone of gret honour) that ful longe Syk hath be, and now they seyn that ded Is he: and therto he was so fayr and so good That Every man hym lovede with his Mood. And this is the Enchesown Sekerlye Alle the hevynesse of þ? peple trewelye.” “and where is the Body,” quod ypocras tho. “Sire, In the Emperowres halle it is I-do.” And whanne this word tho he herde, Toward themperoures halle faste he ferde; And ?if Ony breth In his body be founde, he hopede hym to A-Reren that ilke stownde, and Onlyche to helthe to bryngen hym A?en— that Alle the peple there it scholde sen— Be his Medicyn And his Craft; thus wolde he don Er that he laft. Thanne to the paleys gan he gon, And to that he presede Anon; but so mochel peple there was, Onnethis he myhte Entren In to þ? plas. and whanne he was Comen to the Cors, Anon he tasted with gret fors In what partie he myhte fynden Ony lyf: Thys Merveilled themperowr and his wyf. Anon as he there thus hadde I-do, lyf In his Body thanne felte he tho; And Gan to Openen his Mowth Anon, And þ? Iews Of An Erbe he gan þere-Inne don, That of so gret vertu was there, Of his Siknesse he dide him Arere, And there he A-Ros with strengthe &amp; Myht Openly there In Alle Mennes Syht, Also hol and Also Sownd As Evere he Was In Ony stownd. And whanne he hadde thus I-do, the Emperesse to hym gan to go, and Seide, “Sire, ful wel thou be! A glad womman hast thou Maked me! What Manere of Gwerdon that þou wilt Crave, Ful Sekerly, Sere, ?e scholen it have.” thanne Axede the Emperesse what he hyhte. he Seyde “ypocras, lady,” Anon Ryhte. “Now know I wel be ?oure Connenge that ?e ben the worthyest fecyscyan levenge: A Man from deth to lyve A?en Arere, Thus dyde Neuere feciscyan, I trowe, Ere. Therefore þ? Moste worschepe I schal the do that Evere to Feciscian was don vnto.” An Ymage of Gold Anon let sche Make, Ryaliche I-dyht, for ypocras his sake. And Another ymage thanne let sche maken tho Aftyr that Child þat from Siknesse he rerid so. And theke ymages bothe In fere In the he?ghest place of Rome set weren they there, So that hos Evere Comen, Other wente, thike ymages myhten they Sen veramente; and Aboven thike ymages two A Ryal Tabernacle Made sche tho, that non Reyn ne scholde Comen therny, So wel was it Made, and So Sotely. And Aboven ypocras themperesse lettres let do, That In this Manere wyse Seyden tho: ‘Lo, this ymage is ypocras, ‘the worthiest Phelesophre þat Evere was, ‘that In Rome Arerid In Certeine ‘A man to lyve Owt of gret peyne ‘that ful Ny Was to Augustus Cesar, ‘hos ymage stont by him thar.’ and whanne this was Al I-do, thanne seyde th' emperesse Anon tho, ‘that For non Manere In no degre thike ymages Remeved scholde be.’ thanne seiden they to themperesse Anon ‘that hire Comandement scholde be don.’ Anon Mochel made Offen was he tho Abowtes Al Rome where he dyde go, So that Manye Sike Men Keuered he as he Abowtes wente In Eche Contre, So that for his grete konnenge they Cleped hym half A god with-Owten lesynge, And the moste Sovereyn of Alle Clergye, Thus they hym Clepyd ful Certeinlye: And As Moche worschepe to his fygure gonnen they do As to Ony of here goddis dyden they tho. And so scholden they han don for Evere More, Ne hadde on thyng At Rome behapped thore: What it was, I schal now telle, Swich An Aventure hym befelle. Thike tyme whanne ypocras At Rome was, and worschepyd he was In Every plas, It happed so there be Aventure that A fair lady, I the Ensure, Of the partyes of Galele, to the Emperour thedir Cam sche. Sche was holden the fairest womman That Ony creature discryven Cowde than, And Also Ryaliche sche was A-dyht As belonged to swich A lady of Myht. Whanne this Emperesse Say this lady bryht, Of hire sche Axede Anon Ryht ‘Whens sche Cam, &amp; of what kende.’ And sche hire Answerid As good &amp; hende: Sche seide that ‘Sche was Comen of hy degre, Of kynges and qwene ful Certeinle.’ Thanne ladyes and damyselis sche Comanded hire there, hire to don Servyse In alle Manere, as that belonged to hyre Astat, hire forto worschepen bothe Erly &amp; lat. and whanne fulliche A monthe hadde sche þere be, thanne Atte laste these ymages beheld sche, And Anon Axede with-Owten taryenge ‘What theke ymages weren to signefyeng.’ thanne tolden they hyre with-Inne a whyle; And Anon this lady Gan forto smyle, and seide, ‘that phelesophre was not bore, From deth to lyve A man to Reren thore:’ “for I dar wel seyn with-Inne a schort day hym A Fool to preven, So scholen ?e say; For of this that ?e sein to me here, It may not be trewe In non Manere; Ne neuere beleven it In my thowht For non Man that Evere was wrowht.” This tale was told to forn themperowr, that thus be ypocras was seid dishonour; So that it was spoken bothe to &amp; fro Tyl atte laste ypocras þere-offen herde tho; Where offen he hadde ful gret disdeyn, As I ?ow Seye now In Certeyn, And seide ‘þat he scholde neuere glad ne be tyl that damysele he myhte se, that hym A fool wolde make.’ thanne themperour this word gan take, And seyde that to forn him scholde sche be. “Whanne, sire,” quod ypocras, “I preye the?” “In the temple to morwe, Atte Owr of pryme, thanne scholen we Meten Al In good tyme.” Al Nyht lay ypocras, and thowhte how that this thing Ony weye ben Mowhte; and On þ? Morwe, Er the Owr of pryme, ypocras at the temple was be tyme. thanne Cam þere thedyr this lady gent With A gret Compenyei Of ladyes present, And Axede ‘wheche was Ypocras, of Alle the Meyne þat there was.’ And sche beheld hym wondirly sore A-forn Alle the wommen that weren thore; and ypocras was A fair ?ong Man; thus beheld sche In hym than. And ypocras of hire, good Reward took tho, More thanne of Alle Remnant þat with hire gonne go; For sche hadde the moste passyng Bewte Aforn Alle womman that Evere Sawh he, Whiche Made hym falle In foly thowht that hym there-Owt no man Myht bringe nowht; and ?it Into Anothir place wente he hire bettere to beholde, ?if it wolde be. And the More that he hire beheld tho, the More Angwich his herte Cam vnto; that So Sore he fyl In a folye thowht, So þat hym selve helpen Myhte he nowht. Whanne this lady was from the temple gon, Ypocras homward he torned Anon, And becam So Syk And Evel At Ese So that þere myhte nothing hym plese. So sore lovede ypocras this fair ladye, That Clene browht was he In A letargye For that his wyl he ne Myhte not have, And for schame he dorst it not Crave. that so harde &amp; so syk he lay, that Othere Feciscians wenden Eche day that Sekyr ded he Scholde han be; but they knew not fulliche his Malade. So that th' emperour Cam to his plas To weten howh þat it with hym was; and so dyde the qwene, &amp; ladyes mo. And Amongs Alle, this lady gan forth go, for whom that he was so Evel At Ese. and whanne he hire say, his herte gan to plese: thanne In his herte hadde he gret thowht howh this Mater Abowtes Scholde ben browht, So that he made hem voiden Everichon Except this lady Only Alon, and tolde hire his herte ful pleyn, ‘how, for hire, ded scholde he ben In Certeyn but ?if hire love he Myhte have, For Othirwise Mihte he not be save.’ “Whanne that sche hadde herd Al his Compleynt, Thanne hire wordys Gan sche to peynt, As sche that thouhte thorwh a fals wyle holyche ypocras forto be-gyle; and swiche wordis ?af hym tho that Into A strengere letargye Mad hym to go, “Now, Certes, sire ypocras,” quod sche, “So worthy A man as that ?e be, that Only wolde for My sake Swich diseyse to ?ow now take, Whiche fayn I wolde Amended were be me, and I wyste In Ony Manere. For ?e Conne Not loven Me so wel That I do to ?ow A?en Everydel; but I ne may not In non Manere wyse ?owre wil to fulfille be non Gyse; For so gret warde is set On Me that I ne may not Comen withouten gret Meyne; and Ek with-Owten leve of the Emperour I ne may nowher gon, day ne Owr; but Rathere than deyen ?e scholde for me, At ?owre owne wille wolde I be; For gret pite it were of ?oure ded, Forto Many A Man ?e don good Red.” Whanne ypocras herde hire wordis tho, that this lady Concentyn wolde hym vnto, gret Ioye to his herte was tho dyht Whanne sche hym kyste with Al hire Myht; Supposyng to ypocras with herte goodlye; but Al was falshod and Trecherye. Lo, behold, the same day tho Whanne this lady from hym was go, vp of his Cowche he gan to Ryse, &amp; to hym took Comfort In oþerwyse, And to the Cowrt he gan to go. bothe ladyes &amp; gentel wommen A?ens hym comen tho, and gret Ioye of hym Alle they Made; but there nas non that Myhte hym glade Sauf only that lady So fre Wheche falsly mente In Al degre; Sche made hym loken vpe to the towr vppon whiche that was hire Bowr, and schewed hym where heng A-down be þ? wal A strong Corde and A long with-Al. “lo, sire,” quod this lady thanne, “Now Mown ?e ben A Merye Manne; For In ?one towr ?ondir an hy Is the kynges sone of Babyloyne trewly, and there In presown Is he do; and be that Corde his mete Cometh hym to, In a vessel is I-knyt therby to hym it is vpe drawen trewely, and therfore now I schal ?ow say A noble while this Selvë day: the Corde and the vessel down schal I lete, and þere-Inne þat ?e dressen ?ow ful Mete, an vp to Me I schal ?ow drawe,— this sey I to ?ow In prevy sawe;— thanne prevyly Mown ?e with me speke, and Al ?owre herte thanne to me breke; and whanne the day gynneth to neyghen Nye, down scholen we ?ow leten þat non Man schal Aspye, and thus mown ?e often Sithes do.” thanne ypocras concented wel therto. That same day this ypocras at themperours table Iset he was, and there disported hym al that day As a man that In letargye lay. and whanne it drowhe toward þ? Nyht, To his hows his men wolden hym han dyht; he hym Excused As hym thowhte beste, and seide that Al Nyht he wolde þere Reste; and for he was not wel at Ese, his Men weren fayn hym forto plese, and Ordeyned hym A chambre of honour there as the lady was to forn that tour. and whanne his Meyne weren leyd Echon, Owt of his chambre gan he to gon, and beheld that the lady was Redy at that towr ful Certeynly, and let there the Corde down to gon Into the Erthe there Riht Anon. and Riht Anon this Ypocras tho a strong vessel he fastenid therto, and sette hym self there with-Inne,— Now here was toward A schrewed gynne!— and to that lady he made A signe, and they vpe hym drowh with gret pyne, this lady and hire Owne Cosyn be whom was wrowht this fals Engyn. and whanne thys was drawen ny vpe An hy, the Corde they fastened ful Craftyly that heyhere ne lowhere ne myhte he gon, but there heng Ypocras Al A lon. thanne seide this lady to ypocras Anon “let se what ?oure phelesophie Can don Owther vpe to brynge, outher down Agayn; ?e scholen it now preven In Certein.” And whanne that ypocras beheld Al this that thus sche hadde hym deceyved I-wys, he ne wiste what forto do, Nethir howh down þat he myhte go; for ?if to the Erthe he fyl A down, thanne were it fully his Confuciown: So Al Nyht thus Ypocras lefte there ful sore I-Angred In divers Manere. And on the Morwe whanne it was day, themperesse Owt At the ?ate toke hire way hire to disporte and forto pleye (as I sey ?ow now certeynlye) and with hire a gret Meyne, but of Al this ?it wiste not sche. and whanne the peple of Rome town Erly vp Rysen al In vyrown, And beheld to this towr An hy, thanne sien they there ful veraylly A man that there heng In a vessel— they myhten him sen Everydel,— and they supposide Everychon that be themperours Comaundement was it don, and supposid that it hadde be sum Malfetour that was for-Iogged vppon that towr; So that non of themperowrs Men Nygh that vessel dorste Comen then. thanne so ful of schame this Ypocras was that Men so vppon him wondrid In that plas, So that word dorste he speken non To the peple that hym loked vppon, and Evere wende the peple Everichon that themperour it hadde I-don, and for-Iuged hym to his ded be asent of alle the Cowrtes Red. Thus Alle the leve longe day Ypocras there heng with-owten delay. and at Even whanne themperour Cam hom and his Meyne Everychon, And whanne that he was down Alyht, Of that vessel he hadde Anon A syht, And Axede ‘who that there-Inne was.’ “Sire,” they Seiden, “it is ypocras whom ?e han don so Mochel honour, and now he hangeth vppon ?one tour. and, Sire, we ne weten what he hath Misdo that vppon ?one towr is fordemed so.” “let him down,” quod the Emperour anon, “and I wile wete how this doth gon; And ?if Othere felesophres this han do, with-owten My leven hym demen so, they scholen forthenken it Everychon So that of hem Schal Skapen Neuere on.” So wenten they Into the towr Anon, The Emperours Comaundement forto don, and leten hym down ful Softelye. thanne themperour Axede hym In hye; but for non thyng that he Cowde seyn, Ypocras Nolde hym tellen In Certein, “wel Sire,” thanne quod the Emperour, “Sethen I may not Knowen of ?oure langour [then] themperour forth wente Anon, and Into his Chambre gan to gon. thanne Anon The Emperour tho Comanded the Ymages to ben broken en two Whiche þat there he Made for Ypocras and for his Nevew In that plas; but ?it to-broken ne hadden they not ben Ne hadde þ? damyseles speche ben as I wen. Thus dwelled ypocras In Rome Stylle, and Every man was fayn to fulfillen his wille, Tyl atte laste vppon A day that a knyht to Rome Cam perfay Forto sen there the Emperowr, Whiche that was A man of gret honour. and whanne this knyht hadde I-Ete, Anon with the Emperowr gan he Mete; And themperour Axede hym Anon ‘Owt of what Contre he was gon.’ and the knyht hym Answerid ful softely “Sire, from Ierusalem ful trewely; And ?it Sire More Certeynle I have ben In þ? lond of Galele.” “what tydynges, Sire, bryngen ?e thenne, that ?e welen vs tellen lik as ?e kenne.” “Sire, I schal ?ow tellen the Moste Merveillous thyng that Evere was herd of Ony Man leveng.” “what Merveilles ben they,” quod themperour tho: “Sire, I schal ?ow telle er that I go. A pore Man there is In that Contre that manye wondir Merveilles werketh he, For he is of so gret strengthe and Myht that blynde men he maketh to sen ful bryht; the dombe to speke, the lame forto go, the woode man he Maketh tame Also, the def to heren, the dede vpe Ryse: Al thus doth he, sire, In Merveillous wyse.” “Alle these,” quod ypocras Anon tho, “As wel as he I schal hem alle do.” “Nay Sikerly, sire,” quod the knyht, “that schal neuere lyn In ?oure Myht; For a man blynd born doth he Maken se, and, sire, grettere thinges I telle it the; For la?arus that was there ded— thre dayes &amp; thre Nyht he lay In þat sted— and Owt of his tombe he dyde hym gon to forn Alle the peple there Anon, And this doth he be his Owne Myht And by his wordis Openly In Mennys siht.” “Thanne,” quod ypocras, “sethen it is so that so manye Merveilles he Can do, he passeth alle Erthly Creature Of Clennesse of wit so good &amp; pure; I hym wile gon Forto Se And he be Swich as ?e tellen Me.” “Sire Knyht,” quod themperour than, “What is his Name tellen me thou kan?” “?e Sekerly, Sire,” quod the knyht, “Iesus of Na?areth his Name is Ryht, and they holden hym A verray prophete, Certeynly, Sire, As I ?ow here be-hete.” “Now Certes,” quod Ypocras tho, “Streyht to Galyle now wil I go, to knowen of his wit &amp; his powere ?if that it be as ?e seyn now here, and there the sothe schal I knowe Of hym &amp; of me, with-Inne A throwe. and ?if he konne don More thanne I, I wele ben his disciple trewely; and ?if I Conne don More thanne he, Myn discyple I wele that he be.” and for this same Enchesowne wente Ypocras owt of Rome, and with hym A ful gret Meyne, Tyl that he Cam vnto the See. and whanne to the see they weren I-gon, the kyng of perse there fownden they Anon with gret Compenye of Chevalrye, but Moche Mone they Maden trewelye, and it was only for the kynges Awntonyes sone that Owt of this world they wenden hadde ben gone. whanne Ypocras beheld al this Matere, Of his Mule he Alyht A-down there, and dressed hym Into that partye where that theke Cors lay Sekerlye; and In gret sorwe fond he there the kynge, and Alle his Meyne ful sore Mornenge. and whanne this body he hadde beholde, Anon the Clothes he dyde On-folde, And took there A letwarye ful good that thike Maladye there with-stood, and Into his Mouth he putte [it] Anon. And Er he Evere thens gan gon, With A lowd voys the Child gan to Crye that Al the peple it herde Sekerlye. thanne Ronne they Alle Abowtes Ypocras, and seiden that this A fair Miracle was. Thanne seide Ypocras to the kyng, “and þou wilt graunten me my ferste Askyng, be to-Morwen thi sone schal hol be In Al degres, As thow Schalt se.” thanne swor the kyng be his Creaunce Anon ‘that Alle his peticions scholden ben don.’ So thanne wrowht this Ypocras that on the Morewen the Child Al hol it was. thanne seide the peple there Abowte that he to god Aperede with-Owten dowte. thanne there Abod he ful longe In londe with the kyng Of perse, as I vndirstonde, Tyl Atte laste be the kynges wille the kyng ?af his dowhter hym vntylle; And there Mad he ful Ryal Maryage As longed to A lady Of hyre parage, and As gret worschepe, I vndirstond, as he hadde ben kyng of Ony lond, Thanne Sente ypocras forth anon Messengeris As faste As they Cowde gon Aftyr his fadir &amp; Moder Certeyn tho With his Oþer frendis to Comen vnto, Forto Axen hem Consaille Into what Contre it myht best Avaylle that he myhte beste herberwed to be, Into Most temperable place Abowtes þ? see, Owther In ony yl that were delitable be þ? see oþer be lond with-owten fable. thanne A Maister Schipman gan forth to gon, And told hym of An yl In the Se Anon that More temperable than Othere it was, Fer be west, and In what plas. Thanne Schepyd ypocras Al his good Anon, And thedirward gan faste forto gon, and with him his frendes &amp; his wif Also, To this same Yl Alle gonnen they to go. and whanne Sawf that he was there, his wyf, his frendes, and Al his good In fere, and Alle Sauf weren thedyr gon, Ful Mochel Ioye they Maden Anon. thanne werkmen let he Ordeynen Anon, And Made A Castel Of lym &amp; ston; and with-Inne that Castel An halle he Made, þere-Inne his frendes forto glade; the dore there-offen it was red goold, As Any Man there it Myhte be-hoold, and ful I-pyht with precyous stones; And Ek the pyler with-Inne for þ? Nones was of Marbyl, I-kouered with gold &amp; Asure ful Richely wrowht, I ?ow Ensure. and there-Inne A bed he let dyhte, the Moste wondirful that Ony man Myhte; For there weren In so manye stones of vertwe whiche that weren bothe good &amp; trewe; For Ony man that Syk þer onne lith, Sekerlye he Schal be keuered of Alle Maladye. Lo this hows made ypocras be this Enchesoun, That his wyf scholde don hym non distroccioun, Nethir be poysown ne be non venym, that non Maladye Scholde Comen to hym. ?it Also More there let he tho Make A Cowpe to drynken In for his Owne Sake, that ?if Ony poysown there Inne were don, Al the Strengthe it scholde lesen Anon. but Evere his wyf was prowd In herte, And of hire hosbonde sche hadde gret smerte, For that sche was so hygh I-bore, And sche thowhte On hym sche was but lore; Therfore sche hated hym ful dedly, and purposed hym to Slen Al prevyly. Ful strong poysown sche gan to Make, Only Al for hire lordis Sake, and took bred, &amp; In the poysown it putte, And took A dogge for to Eten Itte, So that the dogge thanne deyde Anon, and ded lay Stylle As ony Ston. And whanne his wyf hadde prevyd Al thys, thanne was hire herte ful of Blys; And took it to hire lord Ypocras As he At his Sopere was, And In his Cowpe was it put tho: but Al the strengthe Anon was Ago. thanne ypocras took þ? Cowpe Anon and drank þeroffen Amongs hem Echon, but þere offen hadde he non disseise; Wherfore his wyf gan there to mysplese, And took the Cuppe In hire hond Anon, and Ryht faste gan loken there vppon. thanne Axed Sire Ypocras Anon there ‘Why sche it beheld In Swich Manere.’ “Sire, for it is So Riche A thyng, therfore I have þer offen so gret Merveilleng.” “Certes, dame,” quod Ypocras tho, “In Al this world ben Swiche no mo; For what poysown þat there-Inne be done, It leseth al the strengthe Ryht Anone, For Neuere Man schal Empeyred be, That here-Offen drynketh, Siker mown ?e be.” And whanne sche beheld Al this Cas, how that he from deth A-sckaped was; wherfore sche Made ful gret Morneng that hire Craft ne hadde non Oþer werkyng; For As longe As he the Cowpe hadde with-owten faille, wel wyste sche hire werkyng nolde not Availle. So that sche Aspyde vppon A day whanne non of hire Meyne was In þ? way, And Caste this Cowpe In to See Also fer As sche myht don it fle. and whanne ypocras his Cowpe dyde Mysse, thanne was his herte In gret distresse; and faste he Axede ‘where it was don,’ but of hem Alle ne wyste neuere on. “So Aftyr it happed vppon A day that ypocras In his Chambere wyndowe lay, and his wyf be hym Also Lyggeng And talkyng, bothe two. And As he loked toward the grownde, he Sawh A wylde Sowe In that stownde; “dame,” he seide, “sy ?e this beste here that walketh benethe In this Manere?” “?e, Sire,” sche seide ful Sekerly, “?what Meneth that beste, I ?ow prey?” “dame,” he Seide, “I schal the telle: that beste wolde now Ony man qwelle that there-offen Ete, it is so vnkynde, And þerto so hot as I have In Mynde.” “Now, is that trewe, Sire,” thanne quod sche. “?e, dame,” he seide thanne, “ful Sykerlye.” Anon A-down sche gan hire to dresse, and to hire Cook wente with Owten Misse. “Sixt thou,” sche seide, “this beste here that walkyth thus In this Manere?” “?e, lady,” he Seyde “that wel I do.” “thanne faste Anon that thou hym slo, and that to Sopere that he be dyht, for my lord it loveth with Al his Myht.” Anon he dyde hire Comandement, and to the Soper was born present. and whanne ypocras þeroffen hadde Ete, Ful faste for peyne he gan to swete, and seide, “dame, I may not be save but ?if of the water that I have That this flesch was Soden Inne. dame, I Am ded, neþer more ne Mynne.” thanne Cowntenaunce Made sche Anon That the water Al a wey was don. Thanne Anon the Cook let he Calle, Of þ? water to geten hym, what myhte be falle, “Owther bringe me there it is Cast, Outher ellis I deye, And that In hast.” thanne to thike place was he browht, but of the water ne myhte he geten nowht. And whanne Ipocras say that it was so, And that Al the water was A-go, “dame,” he seide, “thow hast me Slayn Ful falsly here In Certayn. for that man Is born In non londe (As In My with I vndirstonde) that Kan be war of wommens wyle, So ful they ben of qweyntise &amp; Gyle.” thus falsly was here Ypocras ded thorwh his wyves false Red. Thanne his frendis there Anon leten write vppon his tombe ston, In what Manere that he was ded Thorwh his false wyves Red; whiche tombe was so Ryaly dyht, that neuere myht Comprehende In Mannes Miht Swich Anothir tombe to Make As there was don for Ypocras sake. thanne the Kyng of Babyloyne Cam tho, &amp; gret distroccion gan there do; and thus In this Maner As I ?ow say Swich Richesse was þere be thike day, and swich Strengthe &amp; swich Bewte As here to fore ?e han herd seyn me. CHAPTER XXXVII. OF THE TEMPTATIONS OF THE TWO MESSENGERS AND THE DAMSEL; AND OF THEIR MEETING WITH MORDREYNS, NASCIENS, AND CELIDOYNE. Now procedith forthere this Storye, and Openly scheweth to Owre Memorye of the Messengeris, And the damysele That with hem was, bothe fayr and lele. whanne Ypocras hous they hadden longe beholde, bothe his tombe and the bed Manyfolde, and there knewen they be the scrypture In what Maner his deth he gan to Endure, be the fals Coniettyng Of his wyf that so falsly Reved hym his lyf, where-offen they spoken ful pleyn, And seiden that sche was fals in Certeyn; For A?ens A wykked wommans wyle May there non Man withstonden non while. And whanne thus Alle they hadden do, Vp to the heygthe of the Roch wenten they tho; this was Abowtes the Owr of Mydday that Alle these thinges thus they say. thanne gonnen they loken Into the se Al Abowtes there In Eche parte, ?if Owther Schipe Other Galey myhten they sen there that hem Myhten Comforten In Ony Manere. And thus Alday Abiden they On the Roche An hy, As peple that was sore Abascht &amp; ful sory, For nowher Syen they non Comfort that to hem be Ony Weye dide Resort. Atte laste Cam the Nyht vppon tho that they ne myhten sen whider to go; And bare weren they of Al Maner of chere, For mete ne drynk hadden they non there; And Also ful ferre from Eche Contre Wherby thei myhten sosteyned be, For Other grace there knew they non but there Ryht forto dyen Anon, But ?if it be bi helpe of þ? holy gost, Elles supposen they there to ben lost. The damysele that ?ong was, &amp; tendre of Age, Of hy kyn born, and of gret parage, wel faste sche gan hire to Compleyne, and thus to the Messengeris Gan sche seyne, “Lordynges, ?e taken non kep Of Me that thus In distresse Am, as ?e moune se, And thus to my deth han ?e me browht; For In ?ow Comfort fynde I Ryht nowht, Nethyr be thyke god that ?e Serve, Owt of owre peynes ne doth not swerve; and but ?if oþer Cownseil ?e conne me seyn, for honger here schal I deyen In Certeyn, Evene to forn ?ow, In ?owre syht, here schal I deyen Anon ful Ryht; For it is thre dayes ful Agon that Mete ne drynk hadde I non.” And whanne they herde hire thus to maken hire Mone, Certeynly they Nyste what forto done; but they Answeryd Anon Agayn, and seyden, “damysele, In Certayn beleveth the Makyng of ?owre Mone, For Oþerwyse ?e Mosten done; bothe with ?oure herte &amp; ?oure Mowthe ?e mosten don As we seyn nowthe, Clepeth to hym that Of Alle Comfort he is, That of ?owre peynes he may ?ow lys.” thanne seide the damysele Anon tho, “there is non Man leveng myht suffren so, half so gret peyne As I do here, there-fore helpe wolde I han In som Manere; Of what side that Evere it be I ne Rowhte, and helpe were Comen to Me.” And whiles thei weren thus In talkyng, Into the See weren they beholdyng, where they Syen A gret flawme of fyr, And Al the see brenning hem thowhte there; Ek Al the see On gret tempest was, lyk As the devel hadde ben In that plas. thanne seide On of the Messengeris two “Sy ?e now Owht that I here do, Methinketh the Se On fyre it is, And As bryht fer it brenneth I-wys.” “In the name of Cryst,” quod this Othir tho, In ?one fyr A schipe me semeth doth go, And that gret peple with-Inne there is, As me Semeth with-owten Mys; and ?it me Semeth More verralye that faste hiderward the schip doth hye.” “Now, par ma fey,” quod this damysele tho, “Som Maner tydynges Comen Us Unto.” Thanne Anon In this Mene while, Not fulliche the space of half A Myle, the schipe Al flawmeng to þ? Roche Cam wheche that these thre persones weren vppon. and whanne they syen it was so Ny, down Of the Roche they dyden hem hy; “Lordynges,” quod this damysele tho, “down to this schipe now let vs go, And to beholden what it may be, for this is the same that we gonne se.” down Of the Roche thanne Comen they Anon, And thus sone al the flawme was Owt don that in thike schipe was to fore, Al was A-qweynt whanne they comen thore. And whanne to the Roches poynt they weren gon, A Schipe they fownden there riht Anon, And with-Innen A man of dispetous stature, And lothly to beholde, I ?ow Ensure; Ful gret and large be was therto, And therto As blak As Ony Scho, And his Eyen brenneng In his hed As thowh it were flawmes of fir so Red. and whanne this damysele he gan beholde, he hire grette many folde; and sche ?ald hym his gretyng Agayn, and so dyden the Messengeris In Certein; but of him ful sore Abascht they were, For that he loked so spetously there. Thanne Axede he of hem there ‘how thider they Comen, and In what Manere, that so fer from þ? peple it was, And Ek from the lond In Eche A plas.’ thanne Answerid that damysele Anon, “be persecucioun, hider ben we Gon; and for hunger &amp; thurst here scholen we deye but ?if we han Socour hastelye, Owther hens that we Mown go, And som socour Come vs vnto.” thanne seide this Man to hem there, “hider Am I Comen In that Manere ?ow to bryngen Owt of this wrake, ?if that so be homage ?e welen me make.” And whanne these Messengeris herden tho That of homage he spak hem vnto, Forto becomen his lige men, where-offen sore they Merveilled then, And Axeden what Manere man þat he were that of hem homage Axede there, “for homage to ?ow scholen we non do tyl we weten whens ?e Comen fro.” “I Am A man Of fer Contre, but My lordschepe is In lond &amp; In see, that the moste peple Of this world Onylich Obeyen to my word, And holden me for here Sovereyn lord, Of strenkthe, of myht, be here owne Acord; for there Nis no Mannes lordschepe lyvenge that lasteth So fer In Al Maner of thinge; And therto I am of so gret powste, that non thing is don On lond ne see but Anon that I it do knowe, Alle swiche thinges vppon A rowe; Now haven ?e herd Every del Of my power, &amp; what I kan don wel.” “Sire,” quod these Messengeris tho, “And it be As ?e seyn vs vnto, we knowen wel þat there is non man lyvynge that hath A qwarter so Mochel Of konnenge, Sauf only oure lord Cryst, goddis sone, that In al the world pere hath he none; but now of on thing to ?ow scholen we spelle, what is ?owre Name, that ?e vs now telle.” “My name Gladliche now wyl I say; ‘The wise Serpent' men me clepen Eche day.” “Now Certes,” quod thanne this Messengere, “It is þ? most Merveillous Name þat euere herdeich Ere.” thanne seide this Man A?en tho, “Hyder Am I now ?ow comen vnto, of ?oure diseise owt forto brynge ?if ?e welen don me homagynge, And Into my Schipe ?ow for to take, And bringen ?ow owt of Al this wrake.” “Now Certes,” quod this damysele tho, “?owre Cowntenaunce, ?owre Chere, doth me gret wo, That I Am so Aferd ful Sekerlye To Comen In ?owre Compenye; for Rathere here we scholen Abyde, And here Suffren deth At this tyde, And ?it more grettere distorbaunce thanne to vs come ?it be Ony chaunce, Rathere thanne hens we scholen go Tyl God vs sende tydynge Mo.” Whanne this Man vndirstood this tho, that thus this damysele spak hym vnto, he Answerid here In dispit Ageyn, And thus to hire seide anon ful pleyn: “ha! thou womman, bothen fool and kaytyf, that Rekkest now so litel of thy lyf! ha, dispitful Creature, Vnhappy A?ens al good Aventure! What Eyleth the now In this Nede thine Owne lif forto forbede? for it is semeng here now to me that bettere, Evel than good, louest þou sekirle. Nedis mostest thou ben A womman, that ne lovest not ho þat the helpen kan; and here thou Chesest thyn distroccioun, And only Refusest here thyn savacioun: Now from ?ow wile I gon, And leven ?ow here Al Alon, Where As ?e scholen for honger deye, And In Myseise ful vtterlye; For aftyr this tyme Neuere non ?ow to Refreschen hider schal gon, Wherfor ?e scholen Repenten ful sore that ?e ne welen don Aftyr my lore; but ?oure Repentyng ful late schal be, Sethen ?e welen not Trosten on My seignoure; and þerfore As Caytyves scholen ?e dye, As schal this Caytyf womman here sodeinlie. For at the prykke of deth ben ?e now here; ?e scholen it not sckapen In non Manere but that fer hunger Scholen ?e deye, and vppon this Roche lyn openlye, and the fowles ?owre flesch scholen Ete, For Other Sepulture non ?e gete.” “Now, Sire,” quod a Messenger Anon, “wel weten we þat to this Roche of ston ?e comen hydir vs forto Socoure, And therto A man of welthe &amp; of honoure; but In Certein we hadden levere to deye thanne forto gon In ?oure Compenye; ?oure persone and Contenaunce it is so hydows, And ?oure lokynge and wordis ben so dispetows; For only, Sire, Confownded we ben Of the wordis that ?e to vs here seyn, that here nedis Mosten we dye For Miseise &amp; honger Otterlye; And, for thy Compenye that we forsake, therfore to Mercy wilt þou vs not take: but Only In his Mercy we vs assye that is Jesus the sone of Marye, And to his Mercy only we vs take, For his Servauntes Nele he neuere forsake, but vs to Comforten In this straunge place there As non Creature Many day ne wase.” And whanne this Man herde here Answere, that to hym they wolden not concentyn there, Nethir graunten non of his Axkynge, Anon thens Made he his departynge, And took forth Riht In to the se there As to Fore tyme he hadde I-be. whanne they In the Roch syen al this, hem thouhte the Game wente Al Amys; thanne syen they to forn the schipe there, Grettere tempestes In divers Manere be Many fold thanne to forn it was, where offen they bascheden In that plas. For hem thowhte Al the see A fyre hadde I-be, So thouhte it to hem tho ful Sekirle; And Also In the Se tho they herde A wondirful Noyse, and merveillously ferde, as thouhe it hadde ben A Noyse of helle, So gan it to Cryen And to ?elle; where-offen gret drede they hadden Echon, And the Signe of the Croys they maden Anon, whiche to hem was gret Comfort the sonnere to Joye to ben Resort. and whanne they hadden thus longe loked there, they ne Cowde Aspyen In non Manere, Nethir In the Se Fer ne Ny As they cowden Aspyen trewely; thanne from the See with-drowen they tho, and A?en vp to the Roch Gonne they go; To the hows where-As dwelde ypocras, A?en they wenten In to that plas, And there they seten hem to Reste Evene As hem thre hym liked beiste, and gonnen they to talken Anon Of hym þat from the Roche was gon: “be my trowthe,” quod the damysele thanne, “I was Neuere so sore Aferd of Manne. And, weteth wel, lordynges, In Certeyn, that nethir honger ne thurst haue I pleyn, but from me it is Al now A-go, that there offen ne fele I now no Mo.” Thanne seiden the tothir Messengers Ageyn, “It was non Erthly Man In Certeyn, but that it was owre dedly Enemy that vs hyder Cam forto Aspye, And vs to putten owt of Ryhtful Creaunce, ?if he it Cowde han don be his fals variaunce.” whanne they hadden long Spoken of this thing, Thanne fillen they Alle In Slepyng, what for travaille and for werynesse, and what for deseise and gret distresse. and whanne On Slepe that they were, Non power hadden they to waken there; what for fastyng and for febelte, they weren so Ouercomen In Eche degre. So vppon the Morwen, whanne it was day, and the Sonne schon, As Eche Man Say, on hem the Sonne gan forto Schine there As they lyen thike same tyme, and þerto the sonne so hot Schon there vppon here faces that Naked were, So that for the gret hete Anon there they wakened Everichon. and whanne Awaked fulliche they were, To Cryst they Maden here preyere, whiche that was kyng of alle kynges, to hym they maden there here Offrynges with wepyng and with terys Sore, Evere Axeng Crist ‘Mercy and Ore, that he wolde, Of his specyal grace, Som Comfort to senden hem In that place where As that they weren In gret peryl, fer with-Inne the See In that Exyl.’ And whanne they hadden thus I-don, Into the Se they loked þere Anon; thanne Sien where that Cam In the See A Fair litel vessel, As thowhten thanne he, And Evene to the Roches Poynt that vessel was Comen, and therto Ioynt; And this was Abowtes the Owr of pryme whanne this they Aspiden thike tyme; and In the vessel was A fair Old Man, As thei that tyme behelden than. “Now, behold,” quod the Messenger tho, “I hope goode tydynges ben Comen vs to, For here is Aryved An Old Man that som Comfort tellen vs kan.” thanne Of the Roch down gonne they go, and this good Man Comen they vnto; thanne whanne they gonne this good man Aspye, An Old Awncyel Man he was Otterlye; but ?it Al this not withstondyng he was a fair Man with Owten lesyng. And Anon As they hym Sye, they hym gretten ful Curteislye; And he hem ?ald here Gretyng Ryht ful Onestly and ful plesyng, and hem Axede Ryht Anon ‘how Into þat place they weren gon.’ And they hym Answeryd Anon Ryht, ‘that be adversite thedir weren they dyht, Fer from Men, and from vytaille, that In poynt Of deth they weren saun? faille; For but ?if god do hem Som socour, we ben not Able to lyven On Owr; And ?if he wele to vs his Counseyl sende, thanne ben we seker of An Ende, that we scholen Asckapen heyl &amp; Sownd As Evere we wenten on Ony grownd.’ Whanne the goode man herde hem thus seyn, “Forsothe, sires,” quod he, “and In Certeyn And ?e holden Alwey this Creawnce Stedfastly with-owten variaunce, Owt of this yl I schal ?ow don brynge ?if ?e In ?owre feyth han non varyenge; For trosteth me wel verraylye, that he wil not ?ow for?eten sekerlye; Ne non that hym don Ony Servyse he wil not for?eten In non wyse.” “Ha, Sire,” quod this damysele tho, “I beleve þat trowthe ?e sein me vnto; but, sire, and we longe dwellen here, we scholen thanne dyen Al In fere; For Sekir, oþer sustenaunce haven we non but the Eyr, the See, and Roch Of ston.” “?e, damysele,” quod this goode Man, “?it have thou non drede not for than; For for?eten scholen ?e not be And ?e welen han hym In Memore, that non Maner of thing ne wil forgete, Nethir his Servauntes he Wil not lete.” “Now, swete Sire,” quod on of these men tho, “So telle vs on thyng Er that ?e go.” “let se, sey on,” quod this good Man, “And I schal tellen what that I kan.” “Sire, Abowtes the hygh Mydnyht here hadden we a wondirful syht: To vs here Cam A Merveillous wyht, and seide ‘that he was a Man of Myht.’ and seide that for vs I-Comen he was, vs for to bryngen Owt of this plas, and vs to Saven from Alle peryl, And Sownd to bryngen vs owt of þis Exyl, &amp; therto A man Of gret power, and that his lordschepe lasted bothe fer &amp; ner; More Ouer therto, A wondirful Name, ‘The wyse Serpent,’ A Man of fame; therto he was the leythest Man that on Creature Myhte loke vppon; And for that Cause we desiren wel sore To weten what Man that it wore.” “Of hym I kan ?ow ful wel telle, And of his Condiciouns I kan ?ow spelle: vndirstondith what I schal Seye: It is Mannes disceyvour Sekerlye; And with his coniettyng &amp; his falsnesse Al day men bryngeth he In distresse; that han goddis semblaunce &amp; his kynde, hem forto Spillen, that is his Mynde. but, Seris, ?it More I schal ?ow telle, It was the verray Serpent of helle that Cam forto vysyten here ?ow, and seide that he cam for ?owre prow; but feythfully now trosteth to Me, And ?e In his vessel hadde I-be, In-to the Se he scholde ?ow han Cast, And there ?ow drenched Anon In hast; For ?e wenden A schipe that it hadde be, but it nas not So ful Sekerle; but Anothir schrewed Enemy it was, On of his Mynestres In that plas, where vppon that Enemy Rod Also longe As here with ?ow Abod; therefore, and with hym hadden ?e gon, ?e hadde ben persched Everychon; For he is of so fals beheste —As wel to the leste as to the Meste— For ?ow Into peynes scholde he han browht, For oþer Socour Cowde he don ?ow nowht. Now I have ?ow told In Al degre Of that Enemy, &amp; what is he; therfore beth war In Alle Manere ?if ony More he Come to vysiten ?ow here; And beth war þat he disceyve ?ow nowht, Ne for non thing chonge not ?owre thowht.” “Ha, Sire, ?it,” quod this damysele tho, “Telleth me on thing Er that ?e go.” “Gladlich, Sey on,” quod this good Man, “I schal ?ow telle Al that I kan.” “Sire, owt of this Roche scholde we Euere go, Owther ony Man to helpen vs Comen vnto.” “?e,” quod this good man ryht Anon, “Owt of this Roche scholen ?e gon, and here not longe forto Abyde ?if ?e ben stedfast In Eche tyde, and defenden ?ow from þ? ferst Enemy That to ?ow wile Comen wel Sotely; but beth Alweye of stedfast creaunce Inne hym that is non variaunce, And he hens will thanne ?ow brynge ?if ?e dwellyn stille In good levenge.” Anon As he this word hadde Seyd, he was Agon with-Inne A breyd, that Nether hym ne his vessel Ne Cowden they Sen neuere a del; but the grettest swetnesse that Evere was, with hem there lefte In that plas, As thowh Alle worldly Spycerye Amongs hem hadde ben trewelye. Than gonne they to-gederis to speken Anon Of the good man that from hem was gon, And seiden that greth Comforted they were thorwh the goode wordis that he spak there. “In feith,” quod the damysele tho, “Alle my Sorwe and kare it is a-go; and Of on thing I do ?ow behete, Thowgh In Al this world were there non Mete, So with his wordis fulfild I am that he to me seide whanne he Cam; For Anon as I loked hym vppon, Myn hunger and thurst was A-gon, and Al my deseise tho Everydel; And þerfore I beleve Ryht wel that this Is he of whom ?e spelle, Jesus Crist, kyng of Erthe and helle, Other Elles On of his Seriaun?e that hider Cam vs to Avaunce.” thanne seiden the Messengeris tho, “they ne wiste how it myhte go, but that it were goddis sonde To Maken hem fre that weren bonde; For now, aftyr this grete drede, Comfort we han In this Stede; and as Mochel as of the ferste we weren Agast, this good man vs hath comforted In hast.” Thus Al that dai they gonne to speke Of thike good Man So lowly &amp; Meke, and seiden hem was happed good Aventure Of tho tydynges that weren so sure; So that Al day Abyden they there Tyl it gan to dirken Everywhere. and whanne to the Even it was comen Ageyn, A?en vpe to þ? Roche they wenten Certeyn, and wenten A?en to the same place There As Ipocras I-beryed wace: So there Alle thre they gonnen hem Reste In swich place as that hem liked beste. So whanne it was abowtes Midnyht, the Messengeres Slepten, I the plyht; but the damysele Al wakyng was At theke tyme, so was hire gras; For Evere sche lay, &amp; hire bethowhte how þat Alle this thing ben Mowhte As towching here deliueraunce, In what Manere schold ben here chaunce. &amp; as sche thus In thenkenge þere lay, hire þowhte sche herde A wondir fray And A wondir despetows Cry, so þat sche was A-ferd ful Sekerly, for sche thowhte þat Cry was hire Ner. and Anon vpward sche dressede here ther, and heyere on þ? Roche gan sche to go, Forto weten ho there was tho; For owther man owþer wommanne It was that so ferde thanne. and whanne vppon the Roch sche was An hy, thanne say sche Atte Roches banke trewly wondir gret lyht þere In the see, where-offen sche wondred what it myhte be. And whanne sche hadde thus I-do, and to the Messengeris gan sche to go, and faste vppon hem sche gan to Calle, and tolde hem what Aventure was befalle, ‘how that to hem was comen there Wondir gret lyht In qweynte Manere;’ thanne down of the Roch wenten they Alle thre Forto weten what it myhte be. and whanne down they weren comen Echon, A wondir fair schip behelden they Anon, and In Maner as of Manye torches lyht, —Al thus it Semede there to here siht,— and ful of Richesse hem thouhte it was, The worthiest that myhte ben In ony plas; and there Inne was A fayr damysele that to hem semede bothe swete &amp; lele; And gret lust they hadden hire to beholde, To hem semed sche so fair Many folde. And whanne they hire Gonnen to Se, Anon they hire gretten Alle thre; And sche hem ?ald here gretyng tho In swich A Manere As sche cowde do. thanne Axede sche of hem Anon, ‘how In to that place that they weren gon.’ thanne answerid they sone A-geyn, ‘be wondirful Aventures, In Certeyn; and here Abiden Nedis we Mote til som Aventure come, Oþer som bote.’ “Certes,” quod the damysele of þ? schipe tho, “hard Aventure is Comenge ?ow to, For hens be ?e neuere lik to gon In helthe of body, of flesch, ne bon; for ?e ben so fer from Eche Contre, Supposing to non Man that here ?e be; but Neuertheles ?it not for than (In as moche that ?e han semblaunce of Man,) of ?ow I haue now ful gret pyte; and ?if ?e welen, ?e scholen gon with Me, and Into Sauf place with me scholen ?e go ?if myn Comandement welen ?e do; and I wele Axen ?ow non Other thing but as Alle men to me don þat ben lyveng.” and they seiden that ‘with good wille hire Comandement wolden they fulfille ?if it to hem semede thing Resonable, and that to hem it Myhte ben profitable. thanne spak þ? damysele of the schip Anon, “I schal ?ow tellen what ?e scholen don: But ferst I do you to vndirstonde that I am Lady of Atenys Londe, And Myn is holiche al that Contre— bothe Castel &amp; town, lond &amp; See— so that I knowe wel In Myn Entent, that In Al this world here present Nes non so Riche Man ne womman, Sekerly, As Reherse the now i Can. therto I am the wisest Creature that In this world is, I the Ensure; For Alle thing that In the world is don, I hit knowe thanne Riht Anon; And ?if Ony peple In Angwisch be, I hem Owt brynge ful Certeinle; and whanne they ben In peryl of ded, thanne I hem socoure In that sted; thus Alle that Evere that homage will me do, Riht Anon Socour I sende hem to. This thing I sey to ?ow now here,— ?if ?e welen don In this Manere, And homage here me forto don, In to my schipe I schal ?ow taken Anon, and leden ?ow thanne In-to swich A place that is ful of ioye and ful of grace.” and whanne they herden hire thus speke, Eche to oþer here hertes gonnen breke, and Axeden Cownceyl of this thyng, what were best fore here leveng. “be my trowthe,” quod the ton Messengere, “And it be As sche telleth vs here, and therto and sche be of oure lay, we scholen hire worschepen this ylke day; and with here thanne wele we go Into what Contre she wele leden vs to; but ?if of Anothir lay that sche be, we wilen hire forsaken Sekerle; for owre Creaunce sche wolde don vs to reneye, and to beleven On hire fals feye;” for that was the most thing In here thowht, that here Creaunce forsaken wolden they nowht. thanne Axeden they hire In the schipe thanne, “Of what Creawnce ben ?e,” seiden they, “wommanne, and what with vs ?e wolden don, and we to ?oure homage consenten Anon?” “that schal I ?ow seyn with-Inne wordis fewe, Al myn purpos vppon A rewe: Ferst I schal ?ow tellen At this tyme that I am Ryht A worthy Paynyme, The Richest that is In Al that lond, As I do ?ow here to vndirstond; and ?if that homage ?e welen me do, with me Into þat Contre scholen ?e go.” “In feyth, damysele,” quod the ton Messengere, “sethen we knowen so mochel of ?ow here, that ?e be not of Oure Creaunce, we ?ow forsaken with Owten variaunce; also we forsaken ?oure Compenye, For ?e mowun not socouren vs trewlye.” “Thanne,” quod þ? damysele of þ? schipe tho, ?if it so be that I from ?ow go, Neuere geten ?e helpe ne Socour ?ow to bryngen owt of this langour; For ?e ben so fer from Eche contre, that here for honger scholen deyen ?e.” thanne answered they Anon Ageyn, “that lever they hadden to deyen certeyn thanne to gon In hire compenye; here only god to wraththen Sekerlye, hos lawe &amp; hos Creaunce we welen kepen with Owten variaunce.” “O, Cursed kaytyves,” quod this damysele tho, “what Ese doth ?owre Creaunce ?ow to, Oþer the Cristendom that ?e han take? For sethen han ?e ben In wo &amp; wrake; and sethen ?e leften ?oure ferst lay ?e han had Sorwen Inowh Eche day, and In peyne &amp; travaille han ?e be, and so scholen ?e Contenwen sikerle.” “Of travaylle,” quod the ton Messengere, “we taken non charge, non of vs here; For of Travaille Ensample han we Of Iesus that be-Cam Man Erthle, For he was nevere with owten travaille vs A?en to biggen Saun? faille; for he travailled tyl he was ded, Man-kynde to byen from th? qwed. Therefore, ?if we his Servauntes wilen be, thanne neþer of peyne ne travaille ne rekken we; In this world to suffren Alle Manere distresse, In hevene forto haven Joye that is Endelesse; And for this cause damysele, Sekerly, vs ne Rekketh to travaylle bodyly; for travaille owre lord scheweth to vs, whiche that is Maryes sone, Jesus.” And whanne sche herde hem thus Answere, Anon to wraththen sche gan hire there; “?e cursed Caytyves, now wel I se that In sorwe it liketh ?ow forto be More thanne In Ese, Other In Reste, thus semeth Me it liketh ?ow beste; therfore hens now wyle I go, And leven ?ow here In peyne &amp; wo, For of non man here geten ?e socour, So scholen ?e deyen In wo and langour; and thanne the bryddes of the Eyr To ?oure bodyes scholen repeyr.” So wente sche thens thanne Anon, and forth Into the see gan sche gon, and they Aftir hire lokeden there, but sche was vansched I qweynt Manere. Thanne Anon torned they vp Ageyn To ypocras hows In Certeyn, And there slepten Alle thre with owten dowte Tyl on the Morwe they myhten sen hem Abowte. and on the Morwe, whan it was pryme, they Awoken Alle thre thanne In good tyme, and thanne vpwardis they gonnen hem dresce, and In god they putten here Sekernesse, knelyng a-down vppon here kne Into the Estward ful Sekerle; and there they Maden here preyere To Jesus Cryst so leef an dere, ‘that he wolde of his grete Mercy hem Comfort to senden hastely, and that he wolde not hem forgete there to dyen for fawt of Mete; but As the fadyr Socoureth the child, so do ?e vs, goode lord, bothe mek &amp; myld.’ and whanne they hadden Mad here preyere, Estward A?ens the sonne lokeden they there Ful fer Abrod Into the Se; A lytel thing there thowhte thanne syen hee, but from hem It was so fer that they ne Cowde knowen In non Maner What it was, ne what it Myhte be, Til Abowtes Midday Sekerle; be that tyme it was to hem comen so ny, that they hadden knoweng sekerly that a lytel vessel thanne it was, whiche thedir was comen In to þat plas, and to the Roche there it dyde Applye; and they hem down hyede ful hastelye forto Sen what thing it were And what thing þer Inne was there. and whanne they weren tho comen Adown, Abowtes hem they loked In-virown, And behelden this vessel Every del; and there Inne An Old man bothe fair &amp; lel; and with hym browhte In Compenye A lyown that loked ful Egerlye,— and it was the same lyown that to fore tyme was with Celidoine, and Also the Same vessel That celidoyne in wente Every del. and whanne they behelden this trewly, Eche on other lokede ful ferfully; For gret wonder they hadden tho how that faire man with þ? lyown dorste go. thanne Axede hem this olde Man Anon, ‘how they Into that contre weren gon.’ they hym Answerid Anon a-geyn, ‘that be goddis wille it was, Certeyn; and whanne that Goddis wille it were, Owt of that Roche scholden they gon there.” “Certein,” quod this old Man tho, “And ?e with me welen now go In this vessel with this lyown, I schal ?ow socoure Al &amp; Som. For his love that ?e Calangen ?oure lord I schal ?ow socowren At on word, and ?ow leden Into Swich A place (thorwh helpe &amp; thoruh goddis grase) there as kyng Mordreins scholen ?e fynde, and sire Nasciens that knyht so kynde, for whom ?e forsoken ?oure Own londe, hym forto seken, As I vndirstond.” whanne this word thanne they herde, As Ioyful Men thanne they ferde: “A, Sire, now knowen we Ryht wel that bothe Owre lord &amp; ?owre ?e knowen Eche del. Now, goode sire, that ?e welen vs telle In what Maner with owre lordis befelle, sethen ?e knowen where they be; Now, good sire, that ?e wolen telle Me whethir that they ben hol &amp; Sownd, oþer owht lyveng Aboven the grownd.” “I am swich a Man As ?e se, but I trowe þat ?e knowen not Me; for I am other Wyse than ?e suppose here, A Man Merveillous In other Manere; For I kan tellen ?ow Every del how with ?oure lordis it stont ful wel. the Kyng Mordreyns and Nascyens now be In a schipe A Myddis of the See; And ?if that Evere ?e welen hem speke, Into this vessel thanne Mosten ?e Reke, And I ?ow Sekerlye schal Cowndeye Tyl that ?e to hem comen trewelye.” “Syre, there offen we thanken ?ow hyly, with Alle Owre hertes ful stedfastly.” “this to ?ow thus schal I do,” Seide this good man to hem tho. “thanne Entren, Sire, gladly scholde we, but ?if for drede of the lyown it be, which is so gret &amp; so Merveylous, And to Owre lokyng so dispetous.” “Thanne Sekerly, now Semeth me, but ?if from this Roch that ?e fle, I suppose that ?e don gret folye; For no More Into this partye Schal neuere man Comen ?ow to socoure, Nether ?ow to bryngen owt of langoure; Therfore wolde I with good wille that ?e this vessel Entred vntylle, and in this Roche that ?e leven me. and ful wel weteth In Certeinte that I have don More than this For Man to fore tyme with-owten Mis: Now Entreth here Into my plas Anon, and for ?ow Into the Roche shal I gon.” Thanne Cam this good man Owt of þ? vessel, and þ? Messengeris Entred faire &amp; wel; and with hem there that faire May that Only god worschepyd Every day. Thanne seide this goodman to that Mayde Ful swete wordis; &amp; thus he sayde, “Mayden, ?if thou hast lost A kyng, And thy fadyr thorwh his begetyng; Althouh that he were here Kyng Erthly, Now hast þou to þi fadyr A kyng that is hevenly, whiche that is kyng of alle kyngge, and owt of Alle Sorwes þ? to brynge, and Ek Owt of the develis powste where Inne þat thow hast longe I-be.” “Sire,” quod this Maide, “this schal I do, and Into port salw thou wilt bryngen me to.” thus Into the vessel Entred they Echon, And this good man to the Roch gan gon. So thanne Cam þere bothe wynd &amp; wedrynge, and fer Into the See it gan hem brynge; ?o that with Inne a lytel while they syen Neþer Roch, lond, ne ylle. Thus Al that day and Al that Nyht To forn þ? wynd they seileden owt Ryht, For there flewh neuere so swyftly bryd As thyke tyde was hem betyd; and Ek the secunde day Also, And the Nyht folwenge Ek þerto. and vpon the Morwe, the Owre pryme, They loked forth Into the see be tyme; and thanne In the See gonne they to kenne the same schipe that weren In these Menne: Mordrayns, Nasciens, and Celidoyne in fere, Alle In that Schipe weren they there. And whanne to-gederis they weren so Ny that Eche Myhte Other knowen trewly, Faste to-gederis tho they grette Whanne bothe Schepis to gederis weren Mette. And whanne they weren Entred Echon, Ful faste to-gederis Ronnen they Anon, And Eche gan Other forto Embrace, and Faste to kyssen In that place. thanne Anon as that Entred they were, Bothen Messengeris and the damysele there, the lytel vessel wente with þ? lyown as faste Away As Evere flew swalwe In the someris day; So that with-Inne A lytel throwe Nethir vessel, ne lyow[n], myhten they knowe. Thanne Axede Nasciens Of the Messengeris tho what Cawsed hem from home forto go. Thanne tolden they hym Al In fere, ‘In what manere that they persched were, and how on a Roch they Aryven that stownde where As Ypocras tombe they fownde; and they wenden to han ben ded, Ne hadde an Olde Man ne ben In þat sted, That Neuere to fore we ne hym Syen, ne knewe; So sore vppon vs thanne gan he to Rewe, That owt Of the Roch he dyde vs gon, and there he for vs lefte Al Alon. and ?it seide he that More for man hadde he do Thanne At that tyme to vs dyde he tho: ?it More tolde he vs In Certeyn where that we scholden fynden ?ow pleyn, Alle thre In On Schipe In Compenye, Alle heyl &amp; Sownd ful Sekerlye.’ “Now sothly,” quod sire Nasciens tho, “wel wiste þat good man what he hadde to do; And to vs ful welcome ?e be, For we ben glad of ?oure Compenye: Lo, Sethen that Alle departyd we were Into dyvers londes Every where, And to fulfillen his Comandement Now Altogederis we ben present. Lo, this is the grete lord Above, That vs hath schewed so moche love; let vs hym thanken with Alle oure Myht, That Glorious Lord, As it is Ryht.” Thanne Axede he Of the damysele tho, ‘Owt of what Contre that sche cam fro, And how with the Messengeris she gan to Mete.’ Al sche hym tolde Er sche wolde lete, and of what lond sche was I-bore, and hos dowhter, As I Rehersed before. Thanne gan Nasciens forto Refreyne Of thike Messengeris In Certeyne Of his Soster and Of his wyf, whethir they hadden helthe and lyf. thanne Answerid the Messengeris tho, “Sire, In good hele ben they bothe two; But Abasched sore they be, For of ?ow they ne haven non Certeynte.” “ha, worthy Lord,” quod Mordrayns the kyng, “It were to Me a Joyful tydyng and I wyste how fer In the Se I were, Owther Ny Ony lond In Ony Manere.” “?e, Sire,” quod Nasciens to the Kyng, “Therefore Make ?e non Morneng; For be his wille it Moste ben do As hit hath ben Al hiderto; and whanne it is plesing to God Oure Kynge, Into Owre Owne Contre he wele vs brynge; Therfore to hym let vs now preye, and leven that Mater that we of seye.” Thus to-gederis God his Servauntes browhte, that Nethir of Other ne wiste nowhte; For Into diuers Contres departed they were, and, lo, thoruhe his Miht, A?en to-Gederis weren they þere. CHAPTER XXXVIII. Thus twey nyhtes to-gederis Abyden they, As here Reherseth now this Story, And vppon the thridde Nyht The Mone be-gan to schynen wel bryht, and the See bothe Mek and stable it was, and with the wynd they seileden A fair pas. and Abowtes the hye Myd Nyht, Of a fair Castel they hadden a syht, of wheche the name, Barne I-clepid it was, That Mordrayns sone Owhte In that plas, In the Ottrest partye of his Owne lond Toward the see, as I vndirstond. And whanne so Nygh that they were, and that Castel they knewen wel there, They blesseden the Kyng of hevene Anon, And worschepis they ?even hym Everichon, ‘that he hem thedir browhte In Savfte From Alle Maner perylles In Eche degre; And that they hadden desired so sore, to the lond thanne that they comen thore, So that they ne failleden In non degre, but Evene to port salw tho comen hee.’ Thanne After hem they loked Ageyn, and they syen vppon the se Comen ful pleyn In Manere of A prest I-clothed In whit, tho As hem Semede, swich was his Abyt; And Al drye to hem he Cam vppon the see, As Alle they it syen ful verraylle; and as faste vppon the see wente he As Evere fowl with wenges Myhte fle, So that the Schip he Overtook Anon where As Inne they weren Everichon, Thanne In goddis Name he hem grette, and they hym thanked, and not ne lette; but Alle Abasched sore weren they there, Lest that it here Enemy tho were hem forto bryngen Owt of here creaunce, whiche browhte here hertes inne gret dowtaunce. Thanne be-spak this good Man tho, “Lordynges, Abasche ?ow not So, For As fore non Evel I Come to ?ow, but bothe for ?owre profyt and ?owre prow.” Thanne seide this man to Nasciens tho, “Be the grete Maister I am Sente the vnto, There as thou art hurt be thy desert, The hol to Maken Openly &amp; Apert; and therfore Anon Aproche þou hider to Me, For by me hol now schalt thou be.” whanne that Nascyens herde hym thus seye, Anon to the Schippys bord he gan to Aplye, and knelyd down Anon vppon his kne To hym be whom he scholde keuered be. Anon this Man lifte vpe his hond, and the signe of the Croys Made, As I vndirstond, And there Sire Nasciens he gan to blesse; and Al hol he was In Sekernesse As Evere he was Ony tyme before, heillere and lyhtere thanne thowhte hym thore. “ARys vp, Nasciens,” quod this good Man, “and worschepe thy god In what thou kan.” whanne Nasciens knew that he hol was Be the signacle of þ? Man In that plas, Thanne knelid Nasciens tho down Ageyn, And to this goodman thus gan to seyn, “Ha: thou holy Man &amp; holy persone, Now for Charite telle me here Anone how thou Mihtest gon vppon the See That there Confownded not weren ?e.” “Nasciens,” quod this good Man tho, “That schal I tellen the Er that I go. wete thou wel that I am he Of whom that thow In thy Maister Cyte A Chirche of hym that thou dost Make; hider to the Come I now for his sake; and thus the grete Maister sente me to the That thin helthe I scholde be, And from Adversite the to defende, And that to goddis Comandementes þou Attende; ?if þou wilt his love haven In Ony wyse, that thou do non fals Sacrefice. herkene to me now, I the Rede, what Maner of thing I shal the bede, that from this tyme forward wele he kepen the From Alle Aventures, ful syker thou be. For Al so strong he is therto As vppon the See to Maken Me go, And vppon þ? wete Se to Maken my weye with-Owten Confowndyng, As I the seye. So lyhtly schal Iosepe of Barithmathie, and Josephes the ferste Cristen bischope sekerlye, and with hym his peple Also, Alle Bare On the Se scholen they go; with-owten Schipe owther Ony Oþer thyng Into Grete Breteigne Crist doth hem bryng. For it is the grete lordis wille, Of his ligne Breteyne to fulfille.” And whiles they Spoken thus In fere, They Syen A vessel In the se Comen there, And towardis hem it cam ful faste Til bord on bord hit Cam Atte laste, And to-Gederis they smeten so sore that they wenden han persched thore; but with-Inne non thing there nas That they cowden Aspien In that plas. thanne bespak this good Man Certeyne Anon Ryht there to Celidoyne, “Now, faire child, ARys vpe here, and In this Schipe that thou were; and go As Aventure wil the lede: do, faire Child, now as I the bede; For thus the sente to seyne be Me the grete lord inne maieste, which that deleuered [the] from Calafere, Owt of his presown and his powere.” Anon As this Child herd hym seyn so, Owt of the grete Schipe he gan to go In to that lytel vessel Anon, And betawht hem God Everichon. And thus sone As he Entred he was, As Swiftly As sonne Entreth thoruh glas I-past he was Owt of here Syht, that they non lengere sen hym ne Myht. thanne whanne Nasciens beheld Al this, For so Abasched he was Iwis, Thanne seide this good man to Nasciens there “Abasche the not, Sire, In non Manere, For thy sone here-Aftir Schalt thou se bothe heyl and qwert In alle degre; In that lond that god hath behoten the &amp; thyne, There schalt thou hym Sen ful wel afyne. Now forth to thy contre that thou go, To thy wyf and to thy Meyne Al-so; For this is goddis Comandement that I the Seye now verrament.” Thanne this goodman Anon from hem paste that they ne wiste where he be-Cam In haste; and thus sone Alle Sawf Aryved they were vndir the Castel gate tho there, so Ny, that Alle tho þat weren In the Castel Myht han herd hem wondirly well But that Alle On Slepe they were, So that kyng Mordreins Cride lowde there, and Seyde, “Opene ?e the ?ates Anon, and leteth ?oure lordes here Inne to gon.” thanne they with-Inne Rysen vp ful faste, And to the walles Ronnen in gret haste, And Seiden, “sires, ho ben ?e there that Into this Castel wold Entren here?” So longe the kyng to hem Spak, That they hym Knewe with-Owten lak that it was here Owne Kyng; And faste bothe torches &amp; tortys weren In lyhteng, and with As gret Ioye Resceyved here kyng As It hadde be God to here plesyng. that Nyht gret worschepe the Kyng they don, Al that Meyne Everychon, For gret love that to hym they hadde and ful sore for him weren they Adradde. and whanne it was the day lyht, Messengeres faste prekid, ho so gon Miht, Abowtes In eche contre Rydynge, Of the kyng &amp; Nasciens to beren tydynge. whanne the Barouns of that Contre of Kyng Mordreyns knew Certeinte, To that Castel prykeden they ful faste, ful Manye Barowns, and In gret haste; For Ioye the wepyng they maden there, I trowe that neuere man say Ere; there was bothe Mirthe, Ioye, &amp; gret feste, amonges tho barowns bothe lest and Meste. and with-Inne the Seventhe day to that Castel Cam the qwene In fay; and so gret Ioye of hire lord hadde sche thanne, and of hire brothir that worthy Manne, that non wyht with mowthe tellen ne Can the Ioye that Made thike goode womman. and whanne that Nasciens to Reste was gon, thanne herde he tellen Ryht Anon that his wyf owt of þat Rem was past, hym forto seken with ful gret hast. thanne Messengeris sente he forth Anon, hos[o] myhte fastere Ryden Other gon, and not to stynten tyl sche were fownde, where so they walked be ony grownde. So that the Messengeres forth they wente; and schortly to bryngen it to oure Entente, Into the Rem of Meotyde they Reden Er they wolden Abyde, and with this lady Metten they thore; Ful Ioyful and glad weren they therfore. and whanne of hire lord þat sche herde telle that heyl he was I flesch &amp; felle, Anon sche Retorned hom Ageyn as I ?ow telle here now In Certeyn. and whanne sche was Entred Into Kyng Mordrayns lond— As this storie doth ?ow to vndirstond,— thanne fond sche hire lord, &amp; Mordrayns þ? kyng, In þ? Cite of Sarras with-Owten lesyng: thanne Of the Ioye that was hem be-twene, No Man tho Cowde tellen, as I wene. but whanne hire sone sche sawh not there, Thanne wondirfully Chonged sche hire chere; but thanne thorugh the Kyng &amp; hire lorde they to hem Maden hire Acorde, and tolden hire of Merveilles In ech degre,— how that with Celidoyne it scholde be, and what Aventures hym befelle, Al this they tolden the lady vntylle. That same day that they to Sarras wente, Kyng labelis dowhter was cristened presente; In the worschep of god &amp; þ? qwene Mordrayn, There was sche Cristened In Certeyn be the handes of Petro that was thanne I-Cownted for Ryht an holy Manne; And Ek Ioseps kynnes-man for sothe he was, a blessed man holden In that plas; whiche damysele was sethen ful sekerlye Celidoynes wif, as seith now this storye . . that myn sire Robert Boroun here From latyn Into frensch translated this Matere, Next Aftyr that holy Ermyt that god him Self hadde taken It. Ful gret Merveille Among these ladyes was Of that fair Aventure, and Of that Gras, that so be Goddis helpe this socour badden browht here lordis Owt of langour. ?it not-with-stondyng for this fair Aventure, Neuer the prowdere weren they, I the Enswre; Ne the More bobaunce hadden In herte, but to God ?oven preysenges, and not A-sterte, For that socour he hadde hem sent here lordis to sen with Eyen present. Thanne ful fer senten they Abowte To seken Iosephe with-owten dowte, For they supposeden sekerlye that Celidoyne with him was Otterlye, but for non Man that Evere they sente herden they non tydynges veramente, and that Greved hem ful sore that of hym herden they no more. Thanne seiden they tho hem betwene Sethen that they syen it wolde not bene, ‘bettere it were Iosephe to seke, whiche that is A Man bothe good &amp; Meke, that he better Comfort wolde vs telle thanne ?it Of hym Ony befelle.’ thus weren they Algates ful of thowht For þat of Celidoyne herden they nowht: Thanne thus In pensifnesse fil Nasciens tho, where-thorwh in-to Mal Ese he made hym go, that bothe he lefte his drynk &amp; his Mete, and Al that to the Body scholde ben Seete; So that he thowhte vppon non Othir thing, but that Evere to god he ?af gretyng, and besowhte God for his grete pyte ‘that he myhte have Scheweng In som degre where that Iosephe of Armathye, Owther Celydoyne, to fynden Otterlye.’ “And ?it More, Lord, I the beseche, with ful faire wordis &amp; myldë speche, that Owt Of this world [thou] let me not gon Tyl Into þat lond passen we Mown, as it is don me to vndirstonde that ?it schal I passen Into strange londe, whiche that Multeplied scholde be Al holiche Of Myn Meyne.” thanne flegentyne, Nasciens wyf, Tolde hire lord, with-Owten stryf, Of a certein Aviciown Anon that to hire In slepe gan to gon, ‘that they Anon Into that lond scholde fare whiche with hem fulfild scholde ben thare.’ Lo, this preyere Nasciens Made Every day, and Ek be Nyht As he In bedde lay. So longe he preyde, and In Eche Owr, þat Atte laste to hym sente Owre saviour. On Even[in]g As he In his bed lay; A wondir Avicyown hym thowhte he say:— that In his Chambre A gret Clerte was, and Ek A voys he herde In that plas— wher-with he Awook Anon there— that to him seide in this Manere: “ARis vp Nasciens, now Anon Ryht, And faste towardis the see the dyht, where thou schalt fynde A schipe Anon; and þer-Inne faste Entre thow Anon; and what Euere thou se, haue þou non dowte what Manere of thing be the Abowte; &amp; thedir the riht wey schal it leden the Of thike that thou desirest to se; And sone tydynges schalt thow knowe Of alle thy peticiouns vppon A rowe.” whanne this Clerte non lengere dide last, and that the vois from hym was past, Owt of his bed he aros Anon tho, and thankynges to god thanne dide he do, ‘that God, of hise gret Cortesye, had hym certefyed so openlye that Aftir Celidoyne he scholde go Into a fer strange lond tho, Forto pubplysche that Contre that ful of myscreawntes now be.’ thus sone he Clothed hym Anon, And to his Stable he gan to gon, And took A good hors And A strong, And there Into the sadel sone he sprong, So that Neuere man the wysere was whedir he wente, ne Into what plas, Ne non man hym Aparceyven Myhte whether he wente be day oþer be nyhte. vppon the Morwe, whanne it was day, the lady Awook there that sche lay, and Missid hire lord that lay hire by. Anon sette sche vpe a sorweful Cry, so that al hire peple hire Cam Abowte, And for here weren they In gret dowte, and Axeden what they myhten do: So that Anon Acordid they tho ‘that Eche man scholde gon be his Contre; for fer from hem Myhte he not be, sethen the tyme he wente his way.’ Thus Amonges hem they gonne to say. thanne Eche man took hors Anon, and Eche man his partye gan to gon, and seiden ‘?if they myhten hym Mete, his Compenye they wolden not lete, but him to bryngen hom A-geyn;’ thus seide Eche man In Certeyn. So On that was of that Compenye, In his weye faste gan he hye, and loked forth to-forn hym tho, and Aspide where Nasciens hadde go be the Naylles of his hors feet; thanne thike weye wolde he not leet. and he that hem thus gan to Aspye, his Name was Nabor ful sekerlye; whiche was A gret knyht, &amp; A strong, and In Servage hadde ben long, and Also In gret Caytyvete; but sire Nasciens for Rewthe &amp; pyte hym bowhte of A kyng Of ynde, For he seide he was Comen Of kynges kynde; but trewly Nabor ne was not so; for A veleynes sone was he tho, and I-comen of A schrewed streen lik as he schewed, seker ?e ben: and an old knyht he was therto, Sixty ?er &amp; ten with-Owten Mo; and therto he was the most felonows Man and Most Crewel þat In the world levede than And whanne he hadde fownden this Redy weye That Nasciens forth Rod ful sekerlye, Thanne Rood he faste In his Iorne Al so harde As that hors Mihte fle whiles he myhten have the day lyht, that of his lord he myhte haven a syht. And so faste he gan to Ryde, that Sixty myles &amp; ten he Rod þat tyde, and so Rod he In ful gret haste Tyl his wit from him was Ny paste, And Also he hadde I-lost the syht Of Nasciens hors feet, as I the plyht. and whanne it was Abowtes Evesong, at þ? foot of A Mow[n]teyn þat was hyh &amp; long, there mette he with a sarra?yn thanne, and Axed hym ?if he Saw Ony Manne, A knyht Rydyng al Alone; thus hym this Nabor axede sone. and he Answerid Anon ageyn and seide “Nay, sire, In Certeyn this day sawh I Man neuer on On hors here Ryden, but on Alon that with Fereyn, the stowte Ieaunt, I saw hyn fyhten, as I vndirstond: And whether he be knyht Oþer bachelere, Seker, sire, I not In non Manere.” And whanne this word he vndirstood, thanne with the Sarrezyn non lengere he bod, but prikede fast forth In his weye As faste As the hors Myht gon In feye; and thanne forth ferthere he gan to pace; thanne þere he beheld to-forn his face A sore Melle Of tweyne ful felownesly. thanne thidirward faste he gan hym hy, and so longe hadde they fowhten In this Manere So þat for febelnesse they fillen bothe there, and the ton vppon the tothir he lay. So longe hadden they fowhten þat day that Onnethis there brethen they myhte, So wery they weren there bothen of fyhte. whanne that Nabor his lord tho say vndir the Ieawnt there he lay, ?it abasched he was ful sore, al-thowgh An hardy man he wore, and there drow Owt his swerd Anon, and to hem ward faste he gan to gon; thanne Of his hors he A-lyhte Certeyne, And there it fastened Anon be the Reyne, And on his feet Cam A gret pas To hem bothe þere the Melle it was. and whanne the Ieaunt sawgh On Comen there, with a swerd drawen In Swich A manere, thanne vp Arysen Anon wolde he; but for Nasciens it Myhte not be, that anon knew Nabor be sight; he held thanne þ? Ieaunt with Al his Myht, that vp from hym he myhte not Aryse for owht þ? Ieaunt Cowde don In non wyse. thanne Nabor smot this Ieaunt So, that his hed he Clef Evene vntwo down Into the harde teth, So þat he lost bothe wit and breth. Anon sire Nasciens Ros vpe thanne, As lyht, as Ioyful, as ony Manne, and thankede God In Many Manere Of that socour he sente hym there. whanne Nabor say his lord hol &amp; sownd, and that he stood vppon the grownd, “Sire,” he seide, “God, worschepid thou be, That from peryl Of deth hath deliuered the. Now for all the Servise that I have ?ow do, hom ward A?en that ?e wolden go, and Elles Sire In Certayn Non of ?oure Meyne schal Nevere be fayn, Nethir In Ioye, nethir in Reste, and therfore, sire, me semeth beste, and also for my lady ?oure wyf that lyveth In peynë, wo, and stryf, Ne neuere Joye may Comen In hire herte, but Evere to lyven In peynes smerte, but ?if ?e homward tornen agayn, Sertes, sire, schal she neuere be fayn; and Elles demen Alle Mosten we, that ?e ben ded In som hard degre.” “Now, Nabor, myn Owne swete frend, that to me hast been bothe good and kend,— wete thou wel, Nabor, In Certeyn, that hom-ward schal I neuere tornen Ageyn til I have seyn that I Come fore; there-fore, Nabor, preye me no more; For Sekir, Nabor, In this degre, It nys non nede forto preyen me.” “No, Sire, quod Nabor, Anon tho; and whanne from My compenye I gan to go, that ?ow wenten to seken Abowte, Eche of vs Ensurede with-owten dowte that which of vs ?ow myhte fynde, hom A?en to Rotorne be ony kynde. and now sethen that I have ?ow fownde heil &amp; sownd vppon this grownde, hom A?en with me scholen ?e gon, Certes, sire, whethir ?e wele Oþer non.” “Now, Certes, quod Nasciens to Nabor tho, I trowe, power hast thow non therto.” “That I have, quod Nabor to Nasciens Ageyn, Owther Ellis we schole fyhten In Certeyn.” “What, quod Nasciens to hym thanne, I wende that thow were My Manne; and ?if tho scholdest fyhten with me, Me thynketh, Nabor, it myhte not wel be.” “be my trowthe, quod Nabor, tho, and that Sekerly Schal I do; For my trowthe breken I Nylle, Only ?owre wil to fulfille.” “Now trewely, quod Sire Nasciens, that bataille were Of grete Offens, and Ek Egal it Myhte not be be non thing, as besemeth me; For thou art bothe fresch and lyht, and I am A man wery Of fyht; And Ek Armed thou art therto, and In non wyse nam I not so. Therto my lige Man I vndirstond, and ?it I made þ? knyht with myn hond; and therfore hand schost thou non leyn On Me, as me now semeth, In non degre.” “I schal, quod Nabor, be my fay; A?en with me schalt þou gon this day; Whethir that thow wilt, Owther non, A?en with me schalt thou gon.” “Nay, be the grace of god, quod Nasciens tho, For non power that thou kanst do.” Thanne Nasciens his weye gan to take, and faste to the Seward gan he schake; thanne this Nabor to-forn hym gan prese, and of his weye there Made hym Sese, and be the ton arm hym held ageyn, That forthere myhte he not In Certeyn. “A, quod Nasciens, and thow with strengthe me holde! I trowe þat thou be not so bolde To letten at this tyme My Iorne Of thing that I desire to Se.” Thanne held this Nabor so faste hym there that he ne myhte Ascapen In non Manere, For he was bothen feynt and wery Of þ? Bataille Of the Ieawnt trewely, so that non power he hadde hym to withstonde, So faste he held hym be the honde. And this Felown and vntrewe man, so sore he drowgh On his lord than, that to the grownd he made hym to falle; Anon In swowneng fyl he with-alle, and to-barst bothen vysage &amp; his forehed, that the blood Ran Owt In that sted; so sore he Astoned tho was Of that fallyng In that plas. and this veleyn ne hadde non pyte Of his lord In non manere degre, For he was ful Of schrewednesse, Of vntrowthe, and of al wykkednesse. Whanne Nasciens Of his swowneng Awaked was tho, thanne this fals Nabor Cryde hym vnto, ‘that trewly he scholde hym Slen Anon, but ?if homwardis he wolde gon.’ and Nasciens so woful was tho For tweyne thynges with-Owten Mo: On, for that he wolde him ledyn Ageyn, which A?ens his wille was pleyn; And ?if that A?en he tornede so, thanne his Comandement myhte he not do. quod Nasciens, “and thou wilt, þou myht me sle, For A?en wile I not In non degre.” “Certeynly,” quod this Nabor tho, “And but thow wilt, I schal the slo. For now Onlyche alle thy Meyne, For the maken sorwe and pyte; and Ek thy frendis Everichon, For the they maken passing Mon. And therfore now, so god helpe Me, but ?if thow wilt Comen, I schal slen the.” “Sle me,” quod Nasciens, “thanne In this sted, and I wele for?even the my ded.” Thanne this Nabor drowh his swerd ful hastely, And gan it holden there vp An hy, For to han Cloven his hed In sondir, Where-Offen Sire Nasciens hadde wondir. and whanne Nasciens say þ? swerd An hy, he left vpe his hond to God almyhty, and seide, “lord, save me thou here From this false thevis powere.” And Anon as he hadde Mad his preyere this Nabor Anon ded fyl down there, and his swerd Ryht In his hond, as the storye vs doth to vndirstond. Whanne Nasciens beheld that Merveil there, bothe sory and glad he was In his Manere: Glad, for he was asckaped so; And Ek sory, for his deth tho; For In his herte he demed ful sore That his sowle ne was but lore. thanne loked Nasciens toward the see, And beheld where Cam a gret Compeyne On hors bak faste prekynge; and to hym wardis they weren Comenge; And al abowtes he loked hym there, where he myhte hym hyden In Ony Manere; for gret drede thanne hadde he tho, that A?en with hem scholde he go. And whiles he lokede where hym to hyde, vppon him they Comen In that tyde; and gret ioye they maden Everichon whanne they here lord syen there gon. For his lige Men weren they Echon, That hym sowhten there anon; and Of his a Castel hadden In kepyng, and goode men they weren, and trewe lovenge; And also newe Cristened weren they alle For love of Nasciens, so gan befalle. and whanne that Ech Of hem say Oþer, they Ioyed to-gederis as Brother and brothire; and for the gret love that was hem betwene, Ful Often they kysten al be-dene. This lord that was Of tarabel Axede Of Nasciens Everydel ‘how that Nabor so was ded, that toforn hem lay in that sted.’ Thanne Nasciens took hym On side Anon, and tolde hym Onliche how it gan gon, and how that he wolde han hym Slayn: “but oure lord it nolde suffren In Certayn, but swich veniaunce took As ?e mown se, and thus ded is he In this degre; wheche forthenketh me ful sore, and Oþerwise goddis wille it wore: For I telle ?ow myn Entent, It is good to kepen goddes commaundement.” “Now, trewly,” quod this lord of Tarabel, “Me Semeth this veniawnce to hym Cam wel, For, Ma fey, wers ne myhte be not do Thanne to his lige to werken so; and forto Slen his owne lord, Therto myhte I Neuere Acord.” And whiles they stoden thus In fere, And talked to-gedere Of this Matere, A vois betwenes hem herden they there, that thus there seide In this Manere, “A, thou Man Of Tarabel! Enemy to Crist! þat knowest þou wel; And fals Cristene Man Ek therto! For thou thyn Owne fadir didest slo. Why demest thou this Man here Wers than thy self In Ony Manere? For thou wost haven thy Fadris lond, thou hym slowh, I do the vndirstond. therefore gret veniaunce schal Comen to the, that Al the world therby war schal be.” And Anon as this vois was gon, the wedir gan chongen Riht Anon, and so dirk Amonges hem it be-cam to be, That non Of hem ne Myhte Othere se. thanne Amonges hem Cam A strok Of thondir, Where-Offen the peple hadde [so] gret wondir that to the Erthe they fillen Echon, that vppon here feet myhte stonden neuer on, but lyen As thow they hadden ben dede, Everychon In that Stede. and whanne that they Of here swowneng Awook, Of here lord thanne kepe they took; and fownden where that he ded lay, as Alle that Meyne there it say, Smeten to the ded with that thondir; and so as he stank, it was gret wondir: For there Mihte no man hym Comen Ny, So fowle he stank there Certeynly. And whanne this Meyne sawhe that it was so, They Cryden, &amp; Maden ful Mochel wo, lementaciown, and gret weylyng, that A Myle Me Myhte heren here Morneng. And, whiles they Maden this lementacioun, To hem þere cam A man of Religiown; And al whit was his vesture, that he Inne Cam, I the ensure. and whanne he say Nasciens there, As a sory man, and In gret fere, and, for best he knew Nasciens tho, anon to hym gan he to go, And Axede Of Nasciens Everydel How that Aventure there befel. thanne Nasciens Certefyed hym Anon Al the Mater, ho it was doon. “Forsothe,” quod this good Man, “this is A Merveillous Mater than, For Of swich anothir Neuere I herde, Sethen I Cam Into Middelerde! Now god On here sowles Mercy have, and his wille be hem to save.” “Now, goode sire,” quod Nasciens tho, “that Cownceyl ?e wolden ?even me vnto, whethir In holy Erthe here bodyes to grave, Owthir in Other place to Maken hem save.” “I schal ?ow seyn,” quod this good Man, “Swich Conseyl as I therto Can. ?e knowen it Cam be goddes veniaunce; therfore were it good that this chaunce thorwgh-Owt al the world were knowe, bothe Amongis hye &amp; lowe; that Ensample therby they mown take, Eche man from wikkednesse to Aslake. And therefore here, be my Cownsaylle, we scholen hem beryen with-Owten faille; And wryten vppon here bodyes here In what Manere that ded they were; So that Evere In Remembrawnce May be knowen here Mischaunce the bettere to Every Cristene Man That the lettres Reden wel Can: And thus me semeth best þat ?e do,” quod this goodman to Nasciens tho. Thanne Answerid Sire Nasciens þere Anon, and seide, “seker, it scholde be don.” thanne Clepide forth Sire Nasciens there, the Meyne þat with the lord of tarabel were, “Now, lordynges, I preye ?ow Everichon that these Bodyes Into the Erthe ?e don; On body Of this [side] Of the weye, Anoþer On þ? toþer side that ?e leye; and Amyddes hem bothe this Ieawnt, that here with me bataille gan hawnt. and whanne In the Erthe ?e han hem do, To Beyllye, My Castel, that ?e go, and sey to Flegentyne, My dwchesse, that for me sche make non distresse; but that sche do here forto Make Thre tombes for these Mennes sake; And On Every tombe let hire don write Swich Mater As ?e han herd vs Endite, that A Remembraunce it Mote be To Alle the Men Of Cristyente.” They seiden his Comandement scholde be do; and these bodyes Into the Erthe they putten tho, With Many Teres And sore Wepynge, and all Nyht weren they there dwellynge. CHAPTER XXXIX. OF NASCIENS'S FURTHER ADVENTURES, AND HIS GENEALOGY. Thanne Nasciens Anon, with-Owten dowte, Chos the beste hors Of that Rowte, And Into the Sadel he sprang Anon, and hastede Faste that he were gon, and told hem of the Ieawnt Every del, In what Manere &amp; how it befel: whiche that the storye not telleth here, but here-Aftir it schal schewen ?ow more Clere. Thanne whanne On horsbak that he was set, his weye he took, and non lengere ne let; but Al so faste As the hors myhte gon, Towardis the se he wente Anon, Whedir as he cam be the spring of day, And A fair schipe anon there he say; The same schipe it was In Certeynte where-Inne to fore tymes he hadde be, that the bed and the swerd Inne þere was, wich that him thowhte a delitable plas. And to-forn that schip sawh he The fairest damysele that myhte be, and the beste Arayed In vesture that Evere he say, I the Ensure. And whanne she say Nasciens Comen there, Anon sche hym grette with fair Chere, and vp a?ens hym gan to stonde, &amp; to hym forto speke gan sche fonde, and seide, “Welcome, thou goddis knyht, The beste that Euere was In Ony fyht! Ha! Gentyl knyht, I preye the nowe, For the feith that thou to þ? lord dost owe, That On thing thou wost don for me which shal the not Costen In non degre.” “Gladliche, quod sire Nasciens tho, If it lye In My powere for to do.” “That myhtest þou, quod this damysele, Anon Ryht, ?if that thou be A gentyl knyht.” “Telle me thanne, quod Nasciens Anon, and to my power I schal it don.” “Gladly, quod sche, and thou woldest it do. Into this schipe wold I go, And I ne may Entren for werynesse; For travaille and for gret distresse; therfore Into þ? schipe thow wost me bere; now, gentil knyht, I preye the here.” “That gladly schal I do, quod the knyht, and It lye In my powere and Myht.” And In his Armes he took hire tho, and toward the Schipe gan he go. &amp; Whanne that Inne he wolde han gon, the schipe from londe it wente Anon; and Evere the fastere to the schipe he wente, The ferthere it was to his Entente. Where-offen he Merveilled ful gretly, &amp; left that damysele Adown Anon In hy; and merveilled Mochel Of that thing that it so ferde In his werkyng. for so sore Abasched was he tho, That he ne wyste what forto do; and left vp Anon his Ryht hond, and the signe of the Cros Made, I vndirstond. and whanne he hadde don In this Manere, Abowtes hym faste lokede he there, and sawh hire chonge with-Owten Misse hire forme Into A schrewes liknesse, lik as sche was In Certeinte, A fowl fend in alle degre. And whanne he gan þis beholde, Ful faste his herte gan to Colde, and blessed hym Evere lengere the More, So that Of hire he was bascht ful sore. “Ha! thou fals traytour, goddis Enemy, Me wost thou han deceyved falsly In the forme Of A womman here, and art A fowl devel In Eche Manere! but, fals thief, it schal not be: for to god and holy chirche I betake me.” and thus he betook hym to god Anon, and Into the Schipe he gan to gon. Whanne Into the Schipe I-Entred he was, he loked abowtes hym In that plas. there non thing Elles Cowde he se, but Only his hors, in non degre; but An Orible Noise there he herde, For, lyk As helles Mowth it Ferde. And as develis they ferden Echon— and that wiste he ful wel Anon— that weren Abowtes him forto take; but Evere On hym the Cros gan he make, and his preyeris he gan forto seye, And Ek his Orysouns thanne ful tentyslye. and as he Made thanne his preyere, down In Slepyng Fyl he there; what for drede, and what for travaille, There slept he with-Owten faille: For ful A gret nede he hadde therto, that hadde I-ben In swich travaille and wo. Anon as he On slepe there was, A viciown ther Cam him to, be goddis gras; him thowhte he saw A man I-Clothid in Red, that to forn hym stood In that Sted. And Nasciens him Axede Anon Ryht there What he was, In fair Manere. he Seyde, “I am Swich A man, that what thou hast don, tellen I Can; and Ek what the is forto Come I Can the tellen, Al and Some.” Thanne Axede hym Nasciens Riht Anone, “Where that was Celidoyne his sone.” he seide, “that he was In the same lond that hym was promysed to, I vndirstond, Forto Encresen and Multeplye.” “A, quod Nasciens, ho is there In his Compenye?” “In his Compenye hath he there Them that Maken hym Ryht gret Chere. And Amonges hem Is be holden A lord, I sey the, Nasciens, at On word.” Thanne Axede Nasciens Of hym Eftsone “Whedyr that Iosephe and Iosephes weren gone, and tho þat with hym wente Owt of Sarras, and owt of Manye Anothyr plas.” thanne answerid this goodman Anon, “that Iosep Ouer the see was gon, with-Owten Ony schipe vppon that See, Into Anothir lond, where that he and Alle hise scholen there dwelle, that Contre with newe peple to fulfille whiche that is grauntyd to ?ow, and hem that hym with komen Owt Ierusalem.” “Ha, goode Sire, quod Nasciens tho, Sethen ?e knowen what is to do, Wolde ?e tellen me On thing In Certein: ?if Evere to Myn Owne Contre to gon Ageyn.” thanne Answerid this good Mon tho, “Into thin Owne Contre schalt thou neuere go but ?if it be Onlych In dremenge; tak thou this for a sykyr Tydynge. Neþer this vessel never the Mo Into thi Contre ne schal not go, but hire stille dwellen In this Contre, Tyl that Of Sarras al the Meyne, And with hem that vessel to bryngen hol and Al, Wheche that kepten the seint Graal. and Aforn that tyme, In Certein, This ylke Schipe schal not gon heyn. and ?it thedir it is In alle degre thre hundred ?er, As I telle it the.” “Ha! goode Sire, quod Nascien thanne, Of my lygne ho schal ben the laste Manne?” “that schalt thow weten Ryht hastely, To the I-schewed ful Openly.” Thanne paste forth this good man with-Owten tarienge, and lefte there Nasciens ful sore Slepynge; as A man that sore fortravaylled was, [he] lay Stylle Sleping In that plas. ?it thowhte A?en Sire Nasciens tho, that A?en this goodman to hym Cam to, and that A lytel wryt he hym browhte, and In his hond it putte, as he him thowhte, &amp; seide, “behold now this Scripture here, Thanne Of thy lyne thou schalt here, but not Of hem that thou ferst Come, For Otherwise Schalt thou knowen the dome; For it is Of hem that Of the Comen schal, as this wryt schal Schewen the Al.” Thanne with this he partyd Away. thus sone him thouhte that Celidoyne he say, and with him broughte On aftyr Anothir, Nyne persones vppon A fothir. and In the gyse Of kynges they were, Alle Sawf the heyhtthe In his Manere,— and he lik the kynde Of An hownd was, For diuers Skelis In that plas. Therto he was so feble &amp; so pore, that non power he ne hadde to stonden thore. The ferste to Celidoine knelide tho, the second, þ? thridde, þ? fourthe diden al so; the fyfthe, þe Sixthe, the Seventhe Ek, to hym they knelyd ful lowly &amp; Mek; and the heytthe and the Ninthe, In here dregre, thus Alle to Celidoyne kneleden hee. Of whiche On was In forme of A lyown, but that On his hed he ne hadde non Corown. Whanne that out of this World scholde he go,— Al this him thowhte Sire Nasciens tho,— and that alle the world to him gan Compleyne; Al thus demyd Nasciens In Certeyne: whiles On slepe In the Schipe he lay, Al this him thowghte verrayly he say. thanne Abowtes the Our of Noon, Sire Nasciens gan waken there Anon, where as he Anon Redely the writ þere fonde, Ful faire I-Closed there In his honde, whiche the goodman dyde him take; Redely he it fonde whanne he gan wake. than Whanne Redelich he gan it be-holde, þanne ioyede he In his herte Manie folde, And wiste wel that Fable was it non whanne he say the writ In his hond I-don; and thankyd his god with herte &amp; Mende, that to hym he wolde ben so hende, hym Alle swiche thinges forto schewe In demonstraunce vppon A rewe; For wel he wiste be goddes wille was it do, Al that thing that he sawgh tho. Thanne Opened he that wryt Anon, And Many Merveilles þere behelde he son, that In Ebrw I-wreten weren there, and in lattyn, In dyvers Manere; And Openly it Tolde of goddis knyhtes, &amp; of his Ministres Anon there Ryhtes. The ferst, that Nasciens scholde be, the Seconde, Celidoyne, as I telle the. “and the ferste that of Celidoyne schal isswe, schal ben A kyng ful good and trewe: hos Name schal be kyng Narpus, A ful worthy knyht, and an Awntrvs. the secund, Nasciens schal ben his Name, A worthy knyht, and of good fame. the thridde, Elyen the grete, scholen they Calle, A worthy man amonges hem alle, and therto Religows Of lyf, And Corowne schal beren with-Owten stryf. The fowrthe, Ysayes, Clepid schal be; The fyfthe Ionaanz, as ?e mown se, that schal ben A knyht good &amp; hardy, and holy chirche vp to beren stedfastly. the Sixthe, lawnceloz, Inamed ful ryht, A worthy man, &amp; Mochel Of Myht, And therto I-Crowned schal he be In Erthe and In hevene ful Sekerle; For In hym herberwed bothe there is bothe pyte &amp; Charite with-Owten Mys. the seventhe, Bavs, scholen we Clepe; &amp; of him schal Comen with-Owten lette The Eyhtthe, [that] schal ben lawncelot In Certayne, whiche that suffren schal both travaylle and payne More thanne Ony toforn hym han I-do, Owther Aftyr hym Scholen Comen Also. This the kynde Of An hownd schal have, Tyl at his laste Ende to Maken him save. Of hym Schal the Nynthe thanne Come, that is likned to a flood al &amp; some, that Trowbled As A kanel schal be, and thikke atte Begynneng, I telle it the; but In the Midwardis It schal be More Cler than to-forn it is In alle Manere; And in the Ende, and thow wilt knowe, A hundred fold dowble, vppon a Rowe, More fairere, More Cleer, &amp; More swete, thanne In Ony place to-forn, I the behete; and so swete to drynken It is Also, that wondir it is to wetene withowten Mo; So that A Man thynketh ful trewele that fulfild Of þ? swetnesse may he not be. and In that flood schal I bathen Me From top to the too ful Sekerle; and this same Man schal ben A kyng, And his Name Galath In vndirstondyng. For he schal passen Of Bownte Alle that Evere to-forn hym han be, Oþer alle that Evere scholen hym sewe, he schal hem passen: hold me for trewe. this Man schal Enden alle Aventure In that lond, I the here Ensure, and Aftir my wil he schal it do, thus I the telle with-Owten Mo.” Al this was wreten In thike lyveret, the wheche In Nasciens hond was set. and whanne he hadde loked Everydel, From Ende to Ende as Cowde ful wel, and beheld the Ende Of his lyne, and whiche that to hym scholde propyne Aftyr the Schewyng Of this good Man, he hit beholdeth lik as he Can; And that Galaaz it scholde be, Ful Of Meknesse and of bownte, Of knyhthod &amp; of Chevalrye, Of Conqwest and Of Victorye; “and this Man the Ende of thy lyne schal be, as I the telle ful Certeynle.” thanne for Ioye Gan he to wepe, whanne he was Awaked Of his slepe, and thankyd God with good Creawnce, For schewyng to hym of þat demonstraunce; For gret Ioye he hadde to be-holde the wryt In his hond ful Manyfolde; and there it to be-holde was his Entent, whiles the day with hym was present, Fore Of Alle day he ne Myhte hym Restreyne but that writ to beholden In certeyne; For gladdere he was Of that Syhte Thanne Alle the world to han had In his Myhte, Of that Ilke same prophesye whiche that hym was schewed sekerlye; For he wiste wel with-Owten dowte that it scholde be trewe Al Abowte, lyk as he Fond in that Rolette, whiche that In his hond was sette. And whanne so longe he hadde loked there On, Tyl that the day was Al A-gon, that he Cowde knowen non lettrwre, So dirk it was, I the Ensure; and whanne that lettrure Cowde he knowen non, Into his Bosom he it putte Anon, And A?ens his brest he gan it to leye with Al His Mynde ful Enterelye; And as Faste he gan that writ to hym folde, as the Child of the Modir doth to þ? pappes holde bothe for pyte and Ek for love, thus dyde he for the good lord above. Thanne gan he his preyeris forto seye, and ek his Orysouns ful devoutlye, ‘that god of his Mercy &amp; pyte In his Servise Meynteyned to be, as the fadir wil kepen the sone, So me, good lord, bringe to thy wone.’ And whanne he hadde mad his preyere, To the Schippes bord gan he go there; and al that leve longe Nyht Into the Se he loked forth Ryht, where that he fyl In a gret thowht, whiche from hym ne myhte askapen nowht, be Encheson þat the Eyhtthe of his lyne there Scholde ben Chonged In Swich Manere, As to the forme Of An hownd whiche that goth vppon the grownd, and the tothere the forme Of A lyown, “this is to Me Ryht A Wondir Avyciown.” and ?it gan he to thynken More why the nynthe to A lyown was not likned thore, but to A flood that In begynneng was Trowble and thikke In Every plas, and In the Endyng bothe Cler &amp; swete, For to Every mannys drynkeng it was Mete. vppon the wheche ful sore he thowhte, and Into gret pe[n]sifnesse þere it hym browhte, that Of al Nyht non Sleepe he ne slepte, but Evere his writ ful wel he kepte; and Al Nyht he lokede Into the se vppon the Schippes bord ful Certeinle. thanne whanne he say the day to Sprynge, To hym it was a Ioyful tydynge; Thanne vp his hondis he gan to holde, and thankid his lord ful Manyfolde, and preide to god, In his Manere, ‘Of Certeyn thinges hym wisse &amp; lere, whiche that his herte desireth gretly It forto knowen more Openly, why that On Of his lyne scholde be likned to An hownd,’ “this Merveilleth me, and A nothir to a flood whiche atte begynneng is trowble, I vndirstood, and In the Endyng so swete it is and so Merveillous, with-Owten Mis: þerfore at Ese schal I neuere be tyl that here-Offen I knowe þ? Certeynte.” Whanne thus his preyere he hadde I-do, A?en the wryt he took him vnto, and there-Onne faste he loked Anon that Alle his lust was Awey gon; For nethir to drinken ne to Ete hadde he non lust, wel ?e wete; but Evere to loken vppon his wryt, that was þ? moste thing Of his delyt. and whanne it drowh to-ward the Noon, Est Into the Se he lokede Anon, and say A schipe Come seyleng faste Towardis hym In ful gret haste; and Atte laste it Aproched so Ny, tyl bord On bord they weren sekerly. and thanne ful faste beheld he there Both vp &amp; down In his Manere, and non lyves body there-Inne he say; but Euer he supposede as he lay, that with-Owten Man ne was it nowht that thike schipe there to hym browht; so that his Owne schipe forsook he Anon, and Into the tothir he gan forto gon, and loked Abowtes In Every Corner ?if Ony man he [myht] fynden there. And Atte laste A man there he fond, as this storye doth ?ow forto vndirstond, whiche was Ryht An Old Man, that Governour Of thike schip was than; whiche Man lay there In Restyng In manere As thowgh he were In Slepyng. and whanne that Nasciens to hym gan gon, Vpe he Caste his Eyen there anon; “What sekest thou, quod this good man, here?” “A, sire, I wolde witen ?if that On slepe ?e were.” “What is that to the?” quod this good Man, “Wheþer I slepe Or wake,” quod he to Nasciens than; “For this is not the ferste Owr That thou hast don Me moche more langour; but this schal I now for?even it the; be war Eftsones thow greve not Me.” “A, swete sire, Anon quod Nasciens tho, In what place haue I owht ?ow misdo? Siker, and I it wiste In Ony degre, gret Amendis wolde I Maken the; after myn symple powere Certein, ?ow, sire, Agreen I wolde ful pleyn.” “Wel, quod this good man that was present, Of thy good wille I holde in Contempt.” thanne this good man Refreyned hym tho, ‘whens he was, &amp; whedir he wolde go?’ And Nasciens hym tolde al the veryte Of his trowble and his Adversite. And whanne Nasciens hadde told hym Al this, thanne Axede he Of hym with-Owten Mys, ‘Of what Contre that he was.’ the goodman him answered In that plas, “I am Of swich a Contre that thou neuere Inne Come sekerle, ne Neuere ne schalt in non Manere whiles that thou lyvest here. but of the writ þat thow hast in honde, loke that thou wel vndirstonde.” “that schal I, quod Nasciens, with good wille, For þat myn herte wel mochel falleth vntylle; For whiles that I there-Onne don thinke I ne have non lust neþer to Eten ne drynke. but Of ij thinges fayn wold I knowe (?if I Myhte with-Inne A throwe,) whiche Myn herte myhte gretly Ese, And I wiste ?ow Not to mysplese;” and tolde the goodman Every del, lik as vppon his herte it lay ful wel. Anon this good man beheld him tho, and seide, “sire Nasciens, what thenkest þou do For to knowen thy lordis prevyte, which In non wyse ne scholde be. For he is a gret fool with-Owten les, that desireth to knowen his lordis secres More thanne he Owhte forto do: be war, sire Nasciens, do þou not so.” “Now trewely, Sire, quod Nasciens Ageyn, ?e sein ful soth, Sire, In Certein.” “For this Cause syre Nasciens, I telle it the, that the wysere Evere scholdest thou be, and Also no More to ben so vnkonneng Of thy lordis secrees to han knoweng; Sethen that god Of his gret pete, Of his specyal grace and debonewryte, Hath the schewed be demonstraunce Of alle the lynes Every chawnche, how they scholen happe, and what to be; and ?it me thinketh it pleseth not the, but Evere desirest from day to day hit forto knowen More verray, whiche that Non thing Oweth to the, Sethen that thou art Erthly &amp; Mortalite. Wherfore it May Neuere schewed be To non dedly Man In non Manere degre, but ?if it be Only be Revelaciown thorwgh the holigost In publicaciowun. “Behold how Owre lord In Alle Manere Of his grete godnesse hath schewed þ? here As Mochel as Eny Creature Cowde devise! and ?it kanst þou not leven In Non Maner wyse, but Evere forto Enqweren More &amp; More. be war lest it greve the ful sore; For there-by Myhtest thow Ryht wel sone Geten his haterede, And that Anone.” Whanne Nasciens vndirstood Al this Resown, thanne knew he wel be his Owne Enchesown that he was A synnere ful grette, and that Of his Synne he ne Cowde not lete; and to the goodman Seide In this Manere, “Now, good Sere, haueth me Excused here, For it Nis non Merveille Of Myn Axynge In that I am A synnere In Alle thynge; and wot Neuere what I Axen Schal that scholde me Availle, partye and Al; and knoweth wel þat synneres In Al degre knowen not what they Axen Certeynle, Nethir Aftyr God neþer aftyr Resown; therfore haueth me now In Excusaciown.” “Wherfore, quod the goode man thanne, desirest thou to knowen the lyne Of Manne that Scholen fallen Of thy degre, thowgh likenesse Of an hownd þat it be, and the Nynthe I-lykned to a flood, lyk as here-to-fore thow vndirstood?” “Sire, and I knew this, quod Nasciens tho, thanne Al my sorwe were Clene Ago.” “?e, quod this goodman to hym Ageyn, Thanne schal I the it tellen In Certeyn. “Thyke that Of the lyown han Sygnefyaunce, loke that thou take it In ful Remembrawnce— and Ek of Owre lordis Owne Schewyng,— that they Scholen ben good In here leveng, And Of feyth bothe pyler and fundement, and þerto Of Clene lyf In al here Entent. &amp; for Of Clene lyf that they scholen be, The lyown they signefie In Eche degre Be Manye Resowns, As I schal the Schewe: herkene hem now, here vppon A rowe. For lyk As the lyown Ouer Alle Other bestes Is chef lord, and þerto hath alle his hestes, and putteth hem vndir his Subiecciown, Riht so doth the wyse Man be alle Manere Of Resown,— he wil not In synne lyhtly falle, thowghe þat be Entysment the devel to hym Calle, and ?if it happe as be Mys-Aventure that In dedly synne he falle, I the enswre, ?it he hopeth Into the Otterest degre thorwgh Celastial thinges saved forto be; and that be the holigostes Myht From synne to kepen hym bothe day and nyht; And be Goddis Myht thens Owt to A-Ryse, lyk as the lyown of Alle bestes hath the pryse: and thus the goode Man doth hym Restreyne Every day from Synne Certeyne thorwgh his strengthe and thorwgh his Myht, Of the holygost, I telle the ful Ryht. “The tothir that to an hownd I-lykned Is, Signefyeth A Synnere with-Owten Mys, that for hunger Renneth to his vyawnde,— as I do the now forto vndirstonde,— So doth the Synnere thorwgh temptaciowun Of the develys quentyse and ymagynaciown, that In synne whanne he is falle, Evere the devel to hym doth Calle, That he ne hath non strenkthe to Ryse lyk as the lyown hath, In non wyse; For, And he witte how fowl Synne were, and how bytter In Eche Manere, and what bytternesse that is there-Inne, I trowe that he wolde beleven Of synne; For thanne scholde he knowen Eche Del The fylthnesse of Alle Synnes ful wel. lo, thus to A flood and to A lyown thy ligne is lykned be good Resown. “And how the Nynthe is likned Certeynle To A gret Flood,—here hast thou now se, that In the begynneng trowble &amp; thikke it is, and swete In the Endeng with-Owten Mys. “Be enchosown that the flood trowbled schal be, and thikke atte begynneng In Alle degre, It is for he was begeten In Synne, be Engendrwre, nethir More ne Mynne; and that Mulyer not born he was, but be lust Of lecherye In Certeine plas; and not be holy Chirches ymagynacioun, but Onlyche be fowl fornycaciowun, and In Othir dedly Synne Also; therfore his birthe In begynneng, foul it is, lo, and trowbled As Is a thykke Revere. “but as In the Midwardis, vndirstonde þou here, that whanne he Cam to his Middyl Age, he wax A man bothe sad and Sage, and ful Of prowesse and Chevalrye, Therto Myhty man, Strong and hardye. That is ?it now More for to seyn: Of Chevalrye he schal passen Alle his fadris pleyn, bothe of Erthly prowesse, Of bownte, and Of alle godnesse. For a virgyne Evere schal he be alle dayes Of his lyve Certeinle; And the Ende Of him More Merveillous schal be thanne Of Ony Oþer Man Certeynle; For Of Condiscions he schal han non pere Of non Erthly Man lyvenge here. For he A More gracious Man schal ben thanne Evere was Ony Of his stren. Now have I told the Al the hole decent Of Alle thy lyne, Sire, verament.” And whanne these wordes he hadde I-told, Nasciens faste gon to be-hold, And he ne wyste In non degre where this Man becam Certeynle. And whanne Nasciens sawgh al this, thanne thanked he þe kyng Of blys, and wiste wel þat it was goddis Ordinaunce that him sente Swich manere of chaunce, and þat he hadde verray knowenge Of that he was to fore In stodyenge. Now scholen we tornen here Owre storye, and to Flegentyn, Nasciens wyf, scholen we hye. CHAPTER XL. OF FLEGENTYNE'S MEEKNESS, AND HOW SHE HAS THE THREE TOMBS BUILT AND CARVED. Whanne that Nasciens from his Castel was go, Thanne Flegentyne his wyf made mochel wo that he nowgher myhte ben fownde, Nethir fer, nethir Nygh, In non stownde: thanne left sche stylle ful of Morneng, Of Sorwe, and of lewmentyng, as sche that hire lord loved Sovereinly Aboven Alle Creatures þat weren Erthly; and ?it Neuere for non temptacioun hire herte was Neuere In Mwtacyoun; but Evere As A womman good &amp; Clene hire persecucions suffred, As I wene; And Evere thanked God Of hire trebulacioun, Of hire deseisse and hire persecuciown, and Evere As A womman ful Of Meknesse Sche hire kepte In Al hire distresse; and thowgh In Ioye Oþer In sorwe sche were, For hire lord sche preyde In hire Manere, and for here ?onge sone Also, That God hem kepe from peyne &amp; wo, and that here Sowlis Myhte Comen to blysse; Of this preyere dide sche not Misse. And thus Morned sche Everyday tho For that hyre lord was so Ago, and wisten Neuere whider becomen they were, Into non place, Nethyr Fer ne Nere. and whanne it was toward the Nyht, and Men Of Sarras Comen hom ful Ryht, and non tydynges ne Cowden telle Of hire lord in non wise how it befelle, thanne Moche sorrere Abasched sche was, More thanne to-fore In Ony Oþer plas. thanne grettere sorwe hadde sche with-owten variaunce Othirwyse thanne sche made Offen Semblaunce; and thus Al þat Nyht In sorwe sche lay Tyl uppon þ? Morwen it was lyht Of day. On the Morwe Erly, whanne it was lyht, toward the Chirche this lady took hire way Ryht, wheche that hire lord Sire Nasciens Of Godis Modir hadde mad it In reuerens. Thanne Comen the Men of tarabel To Flegentyne, that lady so lel, and seide that “?owre lorde sente ?ow gretyng Of good love Aboven Alle thing,” and tolden hire Only how þat it was— as that they Syen In thike plas,— Of Tarabel the grete lord, and of Nabor, At On Word, And Of the grete Ieawnt Also, how þat of hem thre it happede tho. Whanne that sche vndirstood Al this tale, how that hire lord was browht In bale, and how Saved he was be goddis Mercy, thanne thydirward faste she gan hyre hy, And took with hire bothe Silvir &amp; Gold To fulfille that hire lord wold. and to that Mowntayng wente Anon there that hire lord the bataille hadde don, And Aftir werkmen sente sche faste Tho thre tombes to Maken In haste; lyk as hire lord devysed hem hadde, The werkmen faste sche maken badde: So that with-Inne thre Month of day they weren Redy dyht; and sche wente hire way. For tho tombes so hy let sche þere Make that Al the world þeroffe Ensample to take, And sche let wryten On Every ston the Cause of here deyeng Anon. And to Every tombe sche ?af A name, “the tombes of Iuggement” with-owten blame; and these tombes stonden In the Entre be-twene Tarabel and babiloine Sikerle. So that hom a?en Is sche now gon, To Belyl hire Castel Of lym &amp; ston, and there sche Casteth for to Abyde, And thens to Romowne At no Tyde tyl that sche have tydynges Of hire lord, Owther from hym Som Certeyn Word, Owther Ellis that sche wente be Aventure, Ellis wolde sche not thens gon, I the Ensure. Thus this lady In hire Castel stille Abod, As A good womman ful Of hevenynesse &amp; Mod, From to-forn Cristemasse Feste Into past Esterne Atte leste. and In this Mene while Cam Rydyng— That goode lady Into Comfortyng— bothe kyng Mordreyns and his qwene Sarracynte, that lady be-dene; and gladliche with hem hire wold han had, and to Sarras with hem hire wold han lad, but sche ne wolde for non thing To Sarras gon with the kyng tyl that sche haue verray knowlechinge Of hire lord, more verray tydynge. but now leveth this storye here Of kyng Mordrains and the lady In fere, and bothe Of Nasciens &amp; Celidoyne, And of al that lyne there in certeyne, And A?en Torneth to Iosephe, and Iosephes his sone, &amp; to Alle that Feleschepe that with hym gone. CHAPTER XLI. HOW JOSEPH AND HIS COMPANIONS CROSS OVER TO BRITAIN ON JOSEPHES'S SHIRT. Now telleth here this Story Anon, That aftir Josephe from Sarras was gon, So that betwene hym and his Compenye Manye Jornes wenten they Sekerlye tyl they weren past the flowm Of Ewfrate, And Manye Othir Jornes bothe Erly and late. And as they wenten, Mochel folk they fownde that hem Arested In that stownde; but Evere god deliuered hem Anon bothe Owt Of Castel and Owt of ston; So that Nyhtes thanne Manyon In Wodes weren they logged Echon, and In Every mannes loggenge Alle Manere Of vyande bothe of Mete and drink; what that here hertes Cowden Axen Oþer Crave, with-Owten dowte Anon they it have. that Nyht lay Josephe with his wyf, A Noble woman to God, and Clene Of lyf; For Of Alle wommen that thike tyme were, Of hire degre hadde sche non pere. Thanne descendid A vois there Anon, and to Josephe there spak thus son, and seide “that the grete Maister þ? word sent thy wyf fleschly to knowen In good Entente; This Niht Only that thou so do, For it is goddis will that it be so. So that here thorwgh the seed Of the this lond may Repleynsched be: and ?if that it be a knave Chyld, Galaaz thou him Clepe, bothe mek and Myld, For thus Commandeth the grete lord that Alle thing Ordeyneth be his Owne Acord.” thanne Answerid Josephe there riht Anon, “I am Redy his Comandement to don, but that I am so Feble and so Old that I not how this thing ben schold.” quod this voys, “dismaye the non thing, For thus Moste it be with-Owten varyeng.” his wyf, Josephe knew that Nyht, and begat Galaaz thorwgh goddis Myht, whiche was A good man, and Clene of lif, and the peple kepte from Mochel stryf; and therto A worthy knyht he was, which was fulfild be goddis gras. So On the Morwe, whanne it was day, Josephe and his Meyne tooken here way there that holy arche it was, And Maden here preyeres In þat plas; Afore that holy vessel Alle knelynge, they preiden there ful sore wepinge And besowhten Oure lord Of good Cowndyt Ouer that Se to passen ful qwyt Into the lond that was behoten hem, To Alle here Children, and to here stren. Thanne whanne here preyers they hadden I-do, Towardis the Se thanne Gonne they go, And this be-fyl vppon a satirday that be-Nyhgted they weren In fay. and whanne they weren Come to the see, Nethir Galeye ne Schipe ne fownden they sekerle where-Inne they myhten Over see gon. thanne Maden they mone Everichon; and for Sorwe and fol lewmentyng they borsten Alle In Sore wepyng, and preyden Owre lord Of his Socour hem forto senden In that langowr; and for his Mercye &amp; his pyte Sawf to bryngen hem Over the See. and with this they Comen wepyng ful sore alle to Josephes the Bischope thore, “A, Sire bischope, how scholen we do? Ouer this Se mown we not Go, For here is nethir schipe ne Galeye That we mown Ouer In gon trewelye; Wherfore we mosten Abyden stille here But ?e konne tellen vs Ony bettyr Chere. Wherefore, Sire, we preyen now the that thou wost tellen vs som Certeinte, whethir that we scholen here stylle Abyde, Owther Ouer the see goon At this tyde Into the lond that is ?oven to vs Be the Specyal grace Of swete Iesus, that the Remnaunt Of Oure weyes myhte we go Oure lordis wille to fulfillen Al so.” Whanne Josephe sawh hem Maken this Mone, Gret pite he hadde Of hem Everichone that they here Contre and good hadden forsake, and Only to Goddis Servise hem take; and Ek that Of his kynne they were, bothe lordis and ladyes that weren there. And Anon he seide these wordis Milde, “Dismaye ?ow not, neþer lord lady ne Childe, For he that hath Counveyed vs In Every weye, Ouer this See he wele vs now Conveye. But alle, at this tyme, Cowndeye not he wele; and why, I schal tellen yow the Skele. For whanne ?e Comen Owt Of ?oure lond, As I do ?ow here to vndirstond, And forsoken Al Worldly Ese, Onliche that goode lord for to plese, and him behighten good Servise to do As the Child to þ? fadir, with-Owten Mo; And that Synne scholden ?e don non From that tyme forward where so ?e gon, lik As ?e dyden there be-fore with ?oure wyves whanne ?e weren thore: and he ?ow behighte with-Owten drede he wolde ?ow socoure In al ?oure Nede; and where-Onne ?oure herte would thenke, ?e scholde it hauen, bothe Mete and drynke; and Also delyveren ?ow wolde he From alle Noysaunce and al adversite: And Alle thing that he hath ?ow behyht, he hath it parfo[r]med with strengthe &amp; myht. For ?it me semeth that ?e axeden nevere thing but that Anon that ?e hadden ?owre Askyng. and as Often as that Arest hauen ?e ben, he hath ?ow deliuered both faire &amp; Clen. Thus hath he ?olden to ?ow his beheste, To Man womman and Child, both lest and Meste. “But ful Evel Aqwyt hym han ?e For his kendenesse, As ?e scholen Se: Herkeneth me now what I schal say. “Whanne he to ?ow spak ?isterday Atte Entre Of the forest here That Agas is Clepid In Old Manere, and there he warned ?ou genneraly In Chastete to kepen ?ow Only, and Clene In body and In herte, that non vnclennesse ?ow Asterte; Ne not with ?owre wyves forto Melle but be his leve, As I ?ow Spelle; and this promyse Maden ?e, As ?e wel knowen Certeynle: Now, behold how ?e han this holden, ?owre promyses lik as ?e tolden! For the More part Of this Compenye, ?e knowen ?owre wyves In luxvrye! And Somme there ben that Repenten ful sore that Owt Of here Contre Comen they thore; and so Entasted Alle ?e been, Somme Of lecherye that is vnclen, And Somme Of his Contre the Repentaunce why they Owt Comen be Ony Chaunce, and Sory they ben In alle degre here hertes to sette In Swich parfyte. “But the tothere that Oþerwise han do, here hertes to god Contenwed Euere mo, and ?it Into this day dwellyn they So,— Al so hot brenneng Evere In Charyte, lo, as Ony licour In vessel boylled May be, Thus dwellen they In love and In Charite; and ben fulfild with the holy gost, the wheche that is lord Of myhtes most; For they han kept hem In Chastete Attyr Goddis byddyng In Eche degre, And In Chastete han they kept here lyf Aftyr goddis comandement with-Owten stryf,— These, trewely, scholen passen the See with Owten Schipe oþer galeye In Ony degre; and the See hem Susteyne schal also, and there-Over Clene forto go. For with venym Enfect be they not trewelye, Neþer with fylthe Entachched, ne with non velonye; These with-Owten Schipe Scholen go Over the See with-Owten Mo, thorwgh feyth, beleve, and stedfast Creaunce that In hem is fownden with-Owten variaunce. “But ?e that ben fallen in Synne, ?e ben not Able to Entren the Se with-Inne But ?if ?e han Owther Schipe oþer Galeye That ?ow Ouer May bryngen Sauflye. and wele ?e now heren the Cause why? I schal it ?ow tellen ful Openly; that we from ?ow scholen departen here, I schal it ?ow Schewen More Openly and Clere. For Oure lord desyreth In non degre The deth of A Synnere, what so he be; but that he lyve and Amenden his lif Forto lyven In Clennesse with-Owten stryf. “This thing to ?ow now have I told, ?owre owne folyes to knowen Manyfold, Of that ?e han Mistaken ?ow Ony Owr I forfetyng A?ens ?oure Creatowr, Neþer neuere Repented ?ow Into this day Of ?oure Evele dedis, as I ?ow Say.” Thanne they that Cowpable were, herde Josephe Speken In this Manere, and hem So Acusede Of here trespas, Ful mochel Sorwe Maden they In that plas, and begannen so gret deol forto Make So that for Sorwe they gonne to qwake, that neuere grettere Sorwe Men say To-forn that tyme Into that day; and Cryden In here Owne Conciense, “A, Creature vnkende, why wostest þou Offense? and Of this Condicioun Cursed peple we ben Ful two hundred &amp; Sixty, as that I wen.” And Of hem that not Acwsed were, To Iosephes the[y] Rennen al In fere, and to-forn hym they kneleden Everychon, and thanne thus to hym they seiden Anon— “Now, swete Sere Josephes, how may this be that we scholen passen here Ouer the see?” thanne he hem Answerede Ryht Anon “Here Over this See now scholen ?e gon.” and vppon that Compenye was Certeinly Two hundred persones and ful Fyfty, and the Moste part Of Alle tho, kynnes folk to Iosephes weren Also. That Nyht it was bothe fair and stille, and the See pesible At here Owne wille with-Owten tempest Owther distresse; and þ? Mone schon In alle hire bryhtnesse, Also bryht as In Averylle, thus it schon bothe fair &amp; stille: and this was the Satyrday Certeinly Aforn Esterne day ful trewly. And tho Iosephes to his fadir then Cam Anon And hym kyste to-forn hem Echon, &amp; so On Aftyr Anothir there As his Owne bretheren In Eche Manere; So Iosephes hem kyste Everychon, Alle his Compenye be On and On; and to hem he seyde In the same degre As to his Fadir he dyde thanne Certeinle, “Sweth ?e me now Everychon In the Same weye that I schal gon.” thanne Iosephes the See wolde han Entred Anone but that A voys to hym there Cam thus sone, and Seide, “Iosephes, Entre thou not here, but werke thou In Other Manere. Ferst putte to-forn the Everichon that thou kystest here Anon, and Setten here feet vppon the se— For Alle I-Saved scholen they be, As it is pleynly the be-hote, Over Al Sawf scholen they gon On fote; For Alle Sewr Scholen they be vppon the See to Gon ful Certeinle, and Over this see scholen they pase Er the day schewe In Ony plase.” As the vois to Iosephe[s] Spak, in the same Manere Riht so forth his peple Cleped he there; and theym that the holy vessel bore, Into the Se he dide hem gon thore, “For the vertw Of this Fessel ?ow schal Cowndyen faire and wel.” and thus vppon the see they wenten Anon with-Owten drede thanne Everychon, that so vppon that water wenten they there As thowgh vppon the drye grownd they were; and with hem boren they In Compenye the holy vessel, with-Owten lye, the wheche they Cleped seint Graal Owthir Oþerwyse it is I-Clepid þ? sank Ryal. And whanne Iosephes beheld Al this that On þ? water the[y] wenten with-Owten Mys, thanne dide he Of his Schirte there, and Clothed him In Anothir Manere, and spradde that Schirte vppon the see As thowgh that it pleyn lond hadde I-be, and Seide to his fadir there Anon his feet that Schirte to setten vppon. Thanne cleped he forth An Old Man that Iosephes ful Cosyn was than, and twelfe Sones he hadde Also; but the fadris Name was Clepyd Dro: and he his feet sette vpon the Scherte, and as Iosephe to-forn him hadde sette. thanne Aftyr this Iosephes gan to Calle An hundred and Fyfty forth with Alle; and alle vppon the Scherte Entred Anon, And there vppon the See they stoden Echon. Thanne Josephes bothe Schirte and water gan blesse, And Anon God gan it for to Redresse, and wax moche largere hem vntylle, and it fer Abrod spradde Aftyr goddis wylle! behold what Meracle god there wrowhte For his peple that he hadde I-bowhte! that for An hundred and persones Fyfty Vppon that schirte Alle weren they trewely! Except Only persones tweyne whiche weren not worthy In Certeyne, the whiche was bothe the fadir &amp; þ? sone that ne hadden not ful wel I-kept here Wone; the Fadris Name, ‘Symenx’ it was, that whanne he scholde Entren In that plas, Into the water they sonken there Anon As thowgh it hadde ben Owther led Oþer ston. And whanne Josephes beheld thanne this, “?e han don ful Evele with-Owten Mis. Now here the werkes don wel schewe what feith In ?ow was In þis throwe.” And whanne that Into the water weren they Sonke, with Alle here strengthes thanne they Swonke tyl that Aboven the water they were. Thanne they that vppon the lond weren left there, Faste they Ronne hem to Socoure, And to þ? lond hem pulde In that Oure. and Josephes held his scherte be the Sleve that So In to the Water he dyde hem Meve, and Comaunded hem alle to God Al-Myht, that so be goddis governaunce forth wenten they ryht; So that it happed hem bothe faire and wel That vppon the Morwe they Aryvede Ech del, and Into grete Breteyne they Entred Anon Al that Compenye thanne Everychon; And Syen bothe the lond and Contre there, That Alle fulfyld with Sarrasines were, and Manye Othere Miscreaunce, so happid that tyme was here Chaunce. Whanne that Alle Aryved they were, Josephes Anon Reuersed hym there, and vppon his knes he knelide A-down, and to God there he Made his Orisown, and ?ald hym graces &amp; thankynges Al so Of the Miracle that he for hem hadde I-do. Thanne Josephes drowh hym somwhat Afer From his Felawes, and wolde Comen non ner, and his preyeres gon faste forto Make For his Othere felawes sake with wepyng and with teres grete, For hem that be?onde the Se he lete, that God hem Sauf Scholde brynge Into here feleschepe with-owten blemschenge. And whanne his preyeres he hadde I-do, A vois to hym Anon Cam tho, And seide, “Iosephes, thy preyere Of god it is herd In good Manere; For to the Scholen they Comen sauf &amp; sownd there that thow stondist, vppon this grownd. For this lond is behoten to the And to hem þat thou hast In compeyne, Forto Multeplyen this lond here with Oþere peple thanne þere-Inne were; And therfore thou Most speden the faste, Goddis Name to pvblysshe In haste; For wete þou wel, thou Mostest here travaille Tyl goddis lawe be knowen with-Owten faille, Over Al Abowtes In this lond, and for non thyng that thow wond.” Whanne Iosephes herde this vois thus seyn, thanne from the Erthe he Ros In Certein, And looked vpward to the hevene, And Seide, “lord with Mylde stevene behold thy Servaunt Al Redy here thy wil to fulfille Every where.” Thanne Josephes tornede Anon Ageyn Toward his fadir &amp; his frendis In Certeyn, and seide, “lordynges, herkeneth to Me; Tydynges I schal tellen ?ow now Certeynle. this is the lond ful sothfastly that to vs is behoten, and Owre Compeny, the wheche with Othere plauntes Edified moste be thanne it is now for Certeynle. For as the lawe Of Miscreaunce, It is bothe fals and Eke variaunce; therfore Moste Goddis lawe here Stedfastly ben vp-holden In Ony Manere; and þerfore In þis lond that lawe Roten welen we, and the Rootes of þ? fals lawe breken sekerle.” Thanne answerid they Alle Anon that to-forn Iosephes stoden Echon, “lo! Sire, behold al Redy ben we here with Owre hertes and bodyes al In fere To don Al ?owre Comandement, lo, vs alle here, Sire, present! For here ben we Redy Everychon, Goddis lawe to Reren A?ens owre fon; and the lawe Of the verray Crucyfye, we scholen it vp-holden to lyve Oþer dye: there-fore Comande vs what we scholen done, and it schal be sped thus sone, To Owre poweris and Owre Myht Goddis lawe to holden upryht.” Thanne answerid Iosephe[s] to hem Ageyn, “?it Schal I Abyden In Certeyn Tyl that we han Of Owre felawes som tyding, ?if God Of his grace hyder wyle hem bryng that On þ? tothir syde Of the see now be, that God hem kepe for his grete pete.” Now leveth here this storye Of Iosephes and Of Al his Compenye, and Retorneth to Nasciens Ageyn, and Ek to Celydoyne In Certeyn. CHAPTER XLII. NASCIENS, AND THE SINNERS OF JOSEPH'S COMPANY, LAND IN BRITAIN, MEET JOSEPH, AND THEN CELIDOYNE. Now this storye telleth here Of the Godman and Nasciens In fere, how that Nasciens þis writ gan beholde, and there-Onne loked ful Many folde; and how this goodman was thanne Ago From Nasciens, and how he ne wiste tho. Nasciens, that was bothe Ioyful and glad, On his writ faste loked that he had; and to that Schippes bord he Cam Anon, and Into his Owne Schipe he gan to gon, where As was the Bed so Riche, and the swerd þat In þ? world ne was non swiche, And no man Abowtes hym nowher he say, but Only that Richesse that to-forn hym lay; wherethorwh In his herte he gan to glade Of the Goode wordis that þ? good man seid hade; and thanne Abowtes hym he lokede tho, and Sawh non wyht Comeng to ne fro, Ne nethir man ne womman that he myhte to speke. Thanne A?en to his wryt he gan to Reke Tyl that the Nyht it Cam hym vppon; thanne down to sleepe he leyd hym Anon. thanne hym thowhte As long as he In slepe lay That this goodman A?en to hym Cam In Fay, and took that writ Owt Of his hond,— thus gan he tho forto vndirstond,— and seide to him thus In Certeyn, “this writ gettest thou Neuere ageyn: tyl that Owt of this world schalt þou go, this writ A?en Cometh the neuere vnto; and Owt Of this schipe gost þou not In non degre Tyl the day of the Resurectioun ful sekerle, and thanne schalt þou A-Ryven Anon Into þ? lond there as Is Celidoyne thy son; and with þ? A-Ryven scholen Also the Synneris that with Iosephes ne myghten not go.” Al this Sawgh Nasciens In his slepinge, where-Offen he hadde gret Merveillynge. Vppon the Morwen whanne it was day lyht, vp Ros thanne this Nasciens Anon Riht, and bethowghte hym Of his Aviciown That he hadde seyn, bothe Alle and som. Thanne aftir his wryt loked he there, and he it Cowde fynde In non Manere; and ?it loked he bothe vpe and down Al Abowtes that Schipe In vyrown. &amp; whanne he Cowde fynden In non wyse, thanne gan his herte ful sore to Agryse; thanne woste he wel that thike good Man thike wryt from hym hadde taken than, where-Offen Abasched ful sore he was that his wryt was so gon In that plas; but he hopede that it was be goddis Ordenaunce, wherfore he was the lasse In dowtaunce, So that he Comforted hym the More thorwgh the Avyciown that he hadde thore. It behapped hym so the same day That In the see a schipe he say, (and Cam from Cordres that Cyte,) where-Inne was a gret Compene, An Amyrawnt, and with hym bothe princes &amp; knyhtes and many Oþer peple Redy to fyhtes; &amp; Into Grece ward they were, vppon kyng Salarnande to werren there. and whanne sire Nasciens thei gonne to se, thanne Merveilled Alle this Compene, and, for aftir hem he was formably, with hem In here schipe they wolden han had trewly; but Nasciens Nolde In non degre Comen in here Compeyne. And whanne they syen he Wolde not so, they seiden he was a fool with-Owten Mo, and that they sien neuere so Nise A man as þis veray fool Nasciens was than; So that to hym þanne for Routhe &amp; pyte Of here vyandes thanne ?oven hee; and so from hym thanne gonne they gon, and Of hym spoken Many On, that they Syen nevere to fore A man In a schipe Alone to gon Ore. And Nasciens that In the se was Abrod, Vpp and down labowred as wolde þ? goode lord; Now wente forward here A whille, and now Wente bakwardis Many A myle, and Into Manye A dyvers Contre that schipe A-Ryved ful Sekerle; and Often Arest wit Miscreans, but Euere god delyuered him be chauns. and atte laste the schipe took In to þ? see, Estward Into A port thanne wente he; and Abowtes high Midnyht he fyl On slepe Anon Ryht; and his schipe to lond it wente, And ?it wook he not veramente. But now declareth this storye at what yl be A-Ryved Sekerlye— at the devyseng Of Seynt Graal whiche that this Storye declareth Al,— It telleth that he Aryved Evene ryht þere In the same place as Iosephes felischepe were, where as they Abyden wel longe that for synne þ? wolde not hem fonge. And whanne the Schipe to the lond was gon, To hem A voys there Cam Anon, “Into this Schipe Entrith Alle ?e, and Ouer the Se Cowndyed scholen ?e be Into the lond that is to ?ow behote, there-Inne to Gryffen Many A Rote. for, be war þat ?e don non More Synne From this day forward but þat ?e blynne. and ?if ?e don In Ony degre, bothe body &amp; sowle distroyed ?e be.” And whanne they herde that þ? vois thus spak tho, anon they answereden with-Owten Mo, “lord, thyn Owne Men Alle we be From this day forward now Sekerle, In Swich a Manere as be non weye thy Comandement not breken feithfullye.” and ?it A bonet In þ? schip there was that was not set On In that plas; and whanne the bonet was Onne I-don, thanne God sente hem wynd Ryht Anon, So that with-Inne A schort while they Cowden Nethir Sen lond ne yle, So fer they weren in the Se. thanne betoken they hem Alle to þ? Trenyte, and preyden god for his gret Mercye “that to theke Contre he wolde don hem Aplye where that Iosephes and Owre felawes be; Now gracious lord, for thy grete pyte.” And whiles thus they weren In here prey[er]e Into A partye Of the Schipe loked they there, and Syen Nasciens where that he lay, that hadde not waked Of Al that day For non noyse that they Alle Made, Where-Offen Merveille alle they bade. and whanne they gonnen hym thus Aspye, Abowtes hym faste they Ronne Sekerlye, &amp; thus they spoken Amonges hem Echon, “whethir schole we Awaken hym Other non.” thanne Answerid Anon somme ageyn, “Awake we him now here In Certein.” Anon On leyde his hond vppon Nasciens his hed, and there Awook hym In that sted. &amp; Anon whanne he Awaked was, he blessid hym Often In that plas, And Merveilled Mochel In his thowht how that Meyne to hym was browht; For whanne to Slepe he leyde hym þat Nyht, with-Innen his Schipe ne was non wyht. thanne vp Anon he gan hym to dresse, Amonges hem alle In Sothfastnesse, As A Man that was ful sore Afrayed, and Of his wittes thanne Alle dismayed, and hem grette there Everychon. thanne After, he Axede Of hem Anon ‘Whens that they Comen In to that plas, For with-Inne schort while non with him Nas.’ Thanne answerid they hym Anon Ageyn, ‘that somme Of Ierusalem weren Certeyn, And somme Of galile &amp; Of Other plase; Swich was þ? Compenye þat there wase; and from here londis thus ben they go, and from here Richesse Clene Also, be his Comandement that is kyng of kinges— Wheche is Iesus Crist, lord Ouer al thynges— For Into A lond that we scholde go that vs he hath behoten for Evere Mo, To vs and to Oure Eyres In fere:’ In this Maner tolden they Nasciens there. And whiles they talkyd of this Matere, Sire Nasciens thanne beheld Every where, and Amonges hem alle he sawh a knyht that to fore tymes he knew ful riht, as him thowhte be his semblaunce at that tyme with-Owten varyaunce. thanne wiste he þat it was Clamarides that hurt was In bataylle amonges þ? pres, and Anon his boote he hadde thorugh þ? Crois þat Mordrayns In his scheld ladde, whiche Cros In his scheld to bataille he bar whanne with kyng Tholome fawht he thar. Thanne whanne that this Nasciens knew veraily that it was Clamacides properly, Non lengere Abyden thanne he ne Myhte, but hym be his propre Name clepid Anon Ryhte, and seide “Clamacides, Art thou not he that Sumtyme heldist lordschepe Of Me?” and whanne Clamacides herde On clepen hym be name, he Merveilled thanne gretly Of that fame, and Aspide that it was Sire Nasciens. thanne Anon cam he to his presens, and wiste wel it was his Owne lord, an (sic) he his knyht be his Owne acord. thanne to hym he Ran ful faste, and abowten his Nekke his Armes he Caste, and hym kyste for Ioye and pyte, Sore wepyng that Alle men myhten it se, and seide “Sire, what Aventure may this be that thus In this Contre ben now ?e, And how to me ?e Comen here, Fayn wolde I weten, &amp; what Manere.” “And Namly ?e, sire Clamacides, how that ?e Comen in this pres.” “Certes, quod Clamacides tho, Sethen that Iosephes Owre bischope gan forth go and his fadyr Iosephe with his Compene, whanne from Sarras they wente sekerle, thanne left y al my worldly Catel and swed him forth Everydel, Iosephs (sic) and his Compenye, Tyl to the Se we Comen trewlye; and there Al this Compenye lefte for synne, Man, Womman, and Child, bothe More &amp; Mynne; and told hym how þat Iosephes past Ouer the se Clene be Myracle Certeinle; and so leften we there behynde Tyl God vppon vs wolde han som Mende. and thus, god worschepid mot he be, Into this Schipe ben Entred we; For the Moste desire we have, and we Of god dorsten it Crave, to Come to Iosephes Oure bischop dere, To his Fadyr, an to oure Compenye In fere.” “telle me thanne, quod Nasciens anon, Is ?owre feleschepe wit Iosephes gon?” “?e, forsothe, Sire, Sikerly, And so ben we Of his Compeny; but for Owre Synnes that we han don, In his feleschepe Myhte we not Gon. Now have I ?ow told Al In fere Of Owre beenge &amp; Of Owre Manere; and, good Sire, that ?e wolden vs telle how þat ?e sethen of Sarras gonnen Owte dwelle; and how that ?e han fare there ?e han be, Now, goode Sire, that ?e welen tellen Me.” And Nasciens to hym gan to Reporte In to whiche diuers Contre he gan Resorte, and More he wele whanne he hath space, ?if Evere to Iosephes to Comen have I grace. Thanne alle that Evere weren In the Schipe tho, Gret Ioye to Nasciens thanne gonne they do, and hym kysten Al vppon A rewe, and Nasciens hem a?en with-In A threwe; thus dured that Ioye þat day &amp; that Nyht Tyl vppon the Morwe it was day lyht. and On þ? Morwe whanne it was lyht day Alle gonnen thei knelen, and forto pray “that God here Synnes wolde for?eten Echon, and to his Mercye hem take be On &amp; On, And bringe hem Into the same place there Iosephes is, Lord, thorwgh þ? grace, And Oure Othir Feleschepe Also, good lord, that we myhte Comen hem to.” And thus dwelled hee In this preyere Tyl pryme Of the day Al In fere. and whanne they hadden thus I-do, they gonnen hem blessen Everichon tho with the Signe Of the holy Crois, they thanked Iesus with mylde voys, and forth they gonnen to loken Anon, And Aspyden the lond Evene thus son; and faste be the water syde they syen moche peple þere Abyde; but they Nisten what they were tyl Somwhat that they Comen Nere. and whanne they syen the lond verayly, thanne hadde they bothe Ioye and pley, And Evere thankeden Goddis sonde that he hem Gyede towardis the londe. and whanne the schipe to the lond was Comen so Ny that they Syen here felawes Openly, thanne so gret Ioye was hem Among that non Erthly man cowde tellen with tong; &amp; whanne they that On þ? water side were, knewen that here felawes weren there, Ful lowde to hem they gonne to Crye, and seide “welcometh” Al An hye Al so lowde as they myhte Crye, “Welcometh” quod Iosephes ful Sekerlye. Thus the Schipe there Cam to londe, and Every man Owt gan to fonde. thanne Eche man Oþer gan to Embrace, and for Ioye they kysten In that place, and wepten for Ioye and for pete As they Alle here frendis ded hadde be. Anon as that Nasciens Iosephes Say, Towardis him he took the way, And Of hym took knowleching, and ful Onestly Made hym gretyng. thanne Iosephes Made hym ful gret Chere, and was Ryht Ioyful that he was there. thanne Iosephes Gan hym forto Refreyne Of his fare, and Of kyng Mordreyne; For Iosephes for?at hym non thyng, so mochel he hadde hem In Chersyng. Thanne tolde hym Nasciens Al In fere what Aventure hadde behapped hym there Sethen the tyme ?e from vs wente, what hem hadde happed veramente; and how that god for hem hadde wrowht, &amp; how Into diuers places that they weren brouht. So al day vppon the brynke Abyden they there, bothe Iosephes and Alle þat with hym were, and thankede God there Everychon That hem thedyr Sawfly browhte so sone. That day ne Eten they non vyawnde, but Resceyved here Saviour, as I vndirstonde, vppon the Table Of seynt Graal, Other in oþer wyse Clepid sank Ryal. vppon the Morwe Alle Repleynsched they were with swich vyaunde as they desired there, and the thridde day Ek Also what thing they wolden desiren tho. thus fowre dayes Abyden they there vppon the Se side In this Manere. the Fyfthe day they gonnen to remeve, and walkid Al day tyl that it was Eve; &amp; atte laste they Entreden In to A forest, bothe Olde &amp; ?ong, &amp; lest &amp; Mest: And al day and al Nyht Meteles they were, whiche gret diseisse dyde hem there. vppon the Morwe an Aventure befelle; the storye wele that I it telle. thus Al that day gonne they go Fastyng with peyne and with wo, tyl it was Abowtes Mydday, An Old Womman there they say that In An Ovene book hire bred, and twelfe loves sche hadde In þat sted; but In soth they weren but smale Forto Maken there-Offen Ony tale. and thus they that forhungred were, thike .xij. loves they Bowhten there; wherfore Amonges hem they streven faste, and gret Noyse they maden Atte laste, &amp; acorden they myhten not In non weye Of these .xij. loves Certeynlye; For On hongred they weren Manyon, And but .xij. loves amonges hem Echon, where as weren fyve hundred persones Of Men &amp; wommen Alle þere At Ones; that so gret stryf amonges hem was, Eche Oþer wold han slayn In that plas ?if they ne hadde I-stilled be. thanne faste to Iosephes gonne they fle, and seiden, “Certein, with-Owten faille, Sire, but ?if ?e potten þerto Consaille, Eche man Oþer wil now sle For A lytel bred, sire, sikerle.” “Nay, Certes, quod Iosephes tho, For bred is it Not, how so it go; but it is for here Owne Synne that þ? fals Enemy hath tempted hem Inne.” thanne seyde Iosephe to his sone Anon ‘that to þ? peple he moste gon, and stillen hem In that they Cowde Oþer Myhte; For A lytel bred they gynnen to fyhte.’ Thanne Iosephes Cam to hem Anon, and Maden hem to Sytten Everychon; and so they dyden Al In fere vppon that Grownd seten down there. and Iosephes took these loves hym selve, and hem Brak Anon there Allë twelve, And Everich lof he brak On thre, And In the holy disch thanne putte it he. there god thanne schewede his Miracle Anon On þ? bred þat In the holy vessel was don. thanne was this bred aforn hem leyd (as Iosephes hadde Comanded and seid,) To-forn the fyve hundred persones that on tweyne sides seten In tho wones, halfdendel here, and halfendel there; thus to-forn hem was it leid In this Manere. and so mochel plente they hadden Of Mete that Nowher Ny they myhten it Ete, but there hem lefte so gret plente that þeroffen they Merveilled ful sekerle; and ?it there leften, as hem thowhte, More thanne þ? .xij. loves that they bowhte. Swich Miracles god schewede there For the Synneres that with Iosephes were, whiche that weren In dedly synne; lo, ?it God Of his goodnesse ne wolde not blynne! this Miracle In grete Breteyne was do abowtes þ? Midday with-Owten Mo; whiche day to hem it was ful gret Ese, For þ? peple ful wel it dide thanne plese. And whanne they hadden Eten thus Everichon, Iosephes gan hem for to prechen Anon, and schewed hem the poyntes Of the gospel, and to hem declared it bothe faire and wel; And seyden hem that it was for Synne, theke Errowr that they weren fallen Inne, and Ek thorwgh the develis power, be hos Entyseng ?e trespaced Er. “Me Merveylleth gretly of ?oure werkyng whanne Evere more ?e hadden Alle ?oure Askyng, as wel as ?oure felawes ?owre desire, and ?it fillen ?e In the develis powere; and that myhten ?e ful wel now se whanne Ouer the Se ?e Myhten not gon with me; that Causede ?oure felawes Everychon Ouer the see with Me to gon, b'enchesoun to god of here goode Servyse; And as wikkedly diden ?e In ?oure gyse.” Sweche wordis Iosephes to hem seide, and Often Sithes to fore hem it leide; and thus he hem tawhte wel forto do that Aftyr his werkyng they Scholden levene so; but ?it hadden they a lettyng that they ne Cowden don but litel good thing; For In hem was wounden with Inne, Fowr venym that Made hem to Synne. That Nyht Iosephs and his Compenye, In A wode they lyen ful Sekerlye; And vppon the Morwe, whanne it was day, To that holy vessel token they here way there as was the Seynt Graal, Owther Oþer wise it Clepid the sank Ryal. And there Maden they Orysowns with goode herte and high devociouns; and whanne that thus they hadden I-do, Thanne here weye Chosen they tho; and thus they wenten al that tyme tyl that it was the Owr Of pryme. thanne behelden they Anon there fast bye, and A Castel aspiden they ful hastelye That to the Sarazines belonged there, as aftirward they dyden Enqwere; whiche Castel was Cleped Galafort, and A qweynte Cros hadden vppon the port, where-Offen they Merveyllede Everichon Swich A Cros there-Onne was don. For they supposede In Alle that lond Non swiche Signe have ben, I vndirstond; For but paynemys they wenden it hadde be. Thanne seyde Iosephes ful Sekerle “Into this Castel Entren We here; For here is a signe Of goddis powere.” Thanne thus forth gonne they to gon Alle Barefoted there Everichon. and whanne they Nerre hadden Entred the weye, the Castel fair semede to here Eye; and bothe it was strong and fair to Syht, and therto A place Of ful strong Myht. but ?it On Neuer nethir syde Nethir Man ne womman ne syen that tyde. Wherfore they Merveillede wondirly sore that non peple ne syen they thore; thanne seiden they In here Manere ‘that for hem God hadde Ordeyned þat Castel there.’ thanne Entrede they Into that Castel Anon, but Man ne womman Syen they Non. and whanne Into the Myddis they weren gon, they stoden stille and herkened Anon, and hem thowghte as to here heryng that they herden A gret Noyse Of spekyng; Of mochel peple, Where so they were, Gret Noyse hem thoughte they herden there. Thanne forthere gonne they to gon; Into a fairre halle Entrede they Anon, where that they fownden Everydel Alle the meyne of that Castel, and Alle the wise Clerkis Of that Contre, that best Sarrazines lawe Cowden hee; And the dwk of þat plase was there present at that grete Semble verament; the whiche semble Ordeyned he Alle A?ens Celidoyne ful Sikerle; which dwk was bothe Riche &amp; fort, his Name was Clepid Gaanort. Thus he to Celidoyne he hadde behyht: “?if that he Cowde, Owther preven Myht, that Cristen lawe paste the Sarrazyn, thanne wil I pleynly beleven In thyn, and anon I-Cristened wil I be, Celidoyne, for love Of the.” this Cavsede Celidoyne to ben þere Redy A?ens tho Sarrazynes ful apertly. ?it Celidoyne In that place to hem so spak thorwh goddis grace, that they wisten neuere what to Answere, Swiche qwestions he put hem there. and Celidoyne held hem so hote thanne that they ne wiste what to sein, non Manne. Thanne anon be the lordis preyere tyl On þ? Morwe Celidoyne ?af hem day there; and ?if that Celidoyne Cowde not thanne preve, he scholde ben distroyed long Er Eve, and ?if the Sarrazines benethe weren Ido, they scholde ben Confownded for Evere Mo. Thanne thus departed they Everichon, and Eche man to his Ostel hom gan he gon. thanne Abowtes hem loked They faste On Iosephes and his Compenie In haste; &amp; how bare foted they wente, and how Evel vestured þere presente; wherfore they Merveilleden Everichon that swich peple Amonges hem gan to gon. Whanne Nasciens beheld Celidoyne tho, that with the dewk gan forth to go, thanne gret Ioye he hadde In herte, and Anon to his sone he sterte, and took him In his Armës two, and Often tymes he kyste him tho, and wepte for Ioye and for pyte Whanne that his sone there say he. And whanne that the Remnaunt syen this, Eche Aftyr Othir Celydoyne gan to kys. Thanne that beheld this Dewk Gaanort that they to Celidoyne thus gonnen Resort, where-Offen he Merveyllede wondir sore what Maner Of peple that they wore. and whanne they hadden So Ido, Anon the Dewk Clepid Celidoyne tho, And Axed hym what the Compenye were That so gret Joye he Made to there. Thanne to that Dewk Answeryd Celidoyne, “Sire, this is my Fadyr Certeyne;” and schewed hym to Nasciens þere Anon ryht; “and, sire, this is the pastour Of god Almyht, and Eke the vpholdere Of holichirche, that Many goode wirkes doth wirche, and Alle the tothere, holy peple ben, the wheche gon barfot, as ?e mowun sen. ?it neuertheles, Sire, I telle it the, Riche peple they weren In here Contre, And Al that han forsaken Only For the love Of god Almyhty, that as porely clothed In this world went he as don this peple that ?e now here se. Now wot I wel with-Owten Dowte That ?oure Clergye, alle the Rowte, Ful Clene Schal Confownded ben Toforn ?ow, Sire, As ?e scholen sen; For to-forn this high persone here they scholen not doren lyen In non Manere.” “Celidoyne, quod this dewk tho, Sethen thou hen knowest so, lede hem vp Into my paleys Anon; and that good Chere my meyne hem don, and that they ben Esed with the beste, and that Richely they ben browht to Reste; and to Morwe Atte pryme Of day With the to the halle they Comen here way. and Of On thing thou me Entende; but ?if þ? maister of ?oure lawe Can him defende, Swich Iewyse On hym Schal I do that it schal be spoken Of for Evere Mo.” thanne Comaunded his seriawntes anon the Cristene men to herberwen Echon; and so they weren Alle ful Richely, And therto Ifed with alle delicasy. And thus Resceyved alle they were For the love Of Celidoyne there, and hadde Alle thing that they wolden have, Owther what here hertes Cowde Crave. that Nyht Celidoyne be his fadir lay, and thus to Celidoyne gan he say; he Axede him In what Manere that Into that Contre Cam he there; and he him tolde ful Sekerly that his vessel him thedir browhte trewly. thanne quod Nasciens A?en tho “how longe is that now Ago?” thanne seide Celidoyne to his fadir Ageyn, “Fowre Monthis &amp; More, Sire, In Certein.” “And where han ?e dwellid sethen Algate?” “Sire, In a forest with An Ermit boþe Erly &amp; late, whiche is a man Of ful holy lyf; there he me kepte with-Owten Stryf, and gladlich wolde heren Every day Of the Cristene lawe what I wold say, In dispiseng of sarrazines lawe, whiche thing to hym was ful fawe.” and thus Al Nyht spoken they in fere Of Manye Aventures to-gederis there. Now of this Mater leveth this storye, And to Dewk Gaanort let vs now hye. CHAPTER XLIII. OF DUKE GAANORT'S VISIONS AND THEIR INTERPRETATION. Now tellith this storie furthermore how dewk Gaanort to his bed went thore, and Merveillede Gretly In his thowght Of the wowndres that Celidoyne wrowht, the wheche was Evere day be day: thus thouhte þ? dewk as he lay; that so atte laste he fyl In slepynge, and þer-Inne he fyl In a gret dremenge. hym thowhte that a Cler water say he, On þ? fareste that myhte be, whiche, gret wil he hadde to be-holde, and þere-Onne loked manyfolde. he say where that a peple gan gon,— Alle white weren they Everichon,— and forth alle gonnen they pase; but he wist neuere Into what plase. thanne aftir ?it there say he More: vppon Somme that weren thore, decended Adown a foul gret Mist, that Alle blak becomen they, wel he wyst, and I-fylthed there Everichon, al so manye as there gonne gon: and the tothere chonged neuere here Colour For non maner thing Of that stour. and thanne beheld he atte laste how the fylthed In to A blak valey paste, where they were taken Everichon; and þere Abyden, whethir they wolde oþer non, And þ? tothere Ouere the water they wente bothe fair an Clene, with good Entente. Al this say the dewk In his Slepyng, where-Offen he Merveillede In his wakyng, that Of al that Niht he myhte Slepen no more, but lay stille, and On this Mater thowhte sore that he Sawgh In Aviciown to him was schewed be Relevaciown. vppon the Morwen, whanne it was day, vp he Ros, and forth wente his way, and Comanded there Ryht Anon that alle the Maistres to-Forn hym scholde gon. and whanne they weren Comen alle In fere, Anon his Aviciown he told hem there, and there-Offen wolde knowe þ? signefiaunce, what it betokened with-Owten variaunce. and they Answerid him Ageyn that they Cowden not tellen In Certein; but of the Cristene Asken Scholen ?e, ?if they Owht Connen it tellen sekerle. thus sone the Cristene weren Aftyr sent to-forn the dewk to Comen present, and so forth they Comen with good wille, the dewkis Comandement to fulfille, and Comen forth In Symple Aray to-forn the peple that hem say, and seten down vppon the grownde atte the dewkes Fet that stownde. thus sone the dewk told hem his dremeng, where-Offen he preyde hem of alle Oþer thing there-Offen to knowen the verite, what Signefiaunce it Myhte be. Thanne dressed hym Josephes vp Anon, and spak that they herden Everichon. “Gaanort, dewk, I schal the Schewe the Signeficaciouns vppon A rewe.” “And I schal it Abyde, quod the dewk thanne, and so schal here now Every Manne; For I desire ful gretly here the sothe so knowen al In fere.” Thanne torned hym Iosephs riht Anon Toward his Compenye Everychon, and seide to hem with-Owten lettynge, “This Owhte for ?ow to ben Chastysinge; And this belongeth to ?ow properly. And wele ?e sen, I schal tellen ?ow why, how the flood that this dewk Say In his slepyng As he lay, Signefieth fulliche the Cristendom that ?e han taken Alle and Som, wherethorwgh I-Clensed that ?e be From Alle Synnes and vylone. For Al so sone as ?e Cristened were, Alle ?oure Olde Synnes forsoken ?e there: and also I-puryfyed weren ?e Clene Of ?owre Synnes Alle be-dene. But sethen that we Owt of oure Contre gonne gon, Into this Contre to Comen Everychon that Oure lord hath behoten vs here, To vs and to alle Oure lygne In fere; but that On somme Of Owre partye the dirknesse is fallen sekerlye, wherethorwh ?e be comen bothe fowl &amp; blak, and the fals Enemy of whom I to-fore spak ?ow hath browht Into dedly Synne, the wheche that ?e be Ronnen Inne. and the Synne whiche þat ?e han do, It is Riht fowl with-Owten Mo; and that was Sene attë See whanne that ?e myhten not passen with Me, wherfore that drede Owhte ?e to have, ?if that ?oure sowles scholen ben save. “This dirke valey, and this depe, that this dewk say In his slepe, sygnefieth with-Owten Ony more liknesse the valey Of helle, where as is distresse; whennes that neuere man schal pase, and he be Entred, for þere is non grase. In wheche valey somme leften there, And somme forth pasten In fair Manere, whiche that weren good men and trewe, lyhtly they pasten vppon a Rewe.” And whanne thus he hadde Ido, thanne dewk Gaanort Axede he tho how him thowhte be his Expowneng, ?if that it liked hym Ony thyng. “Certes, quod the dewk thanne, I holde ?oure wordis as A trewe Manne; And that ?e han Seyd, it plesith Me, how that Evere there-Offen it be. For it doth ne more good trewely thanne Ony thing that I haue herd Certeinly.” Thanne spak the dewk to þ? Maistres Anon Of the Sarazines lawe Everychon; And Seide, “lordynges, ?e mosten here speke, And vppon Celidoyne to ben Awreke Of thike that þ? Cristene don Calle Marye, the virgine Modir of Alle- Myhty God In-Maieste, how swich A lord Iborn Myht be, Mayden after, as sche was to fore, Ere that hire child was Conceyved &amp; bore. Now wolde I sen to-forn me here how ?e konne beren ?ow In this Matere; And the Cristene Confownded to be, whiche that ful wel scholde plesen me.” Whanne that thus he hadde Iseid, thanne stirte vp A mayster In a breyd,— the grettest Maister Of alle the lond Of Phelosophie, as I vndirstond;— and thus this Maister him vpe gan dresse Towardis Iosephes, and gan to reherse. thanne Iosephes to him seide there, “Be War, Lucans, what thou seyst here,” (For Lucans was the phelesophres Name, Of Sarrazynes lawe A man of fame), “loke thou make here non lesyng On Marye, þ? Modir Of hevene kyng. and ?if thou do now, In Certeyne thou schalt Repenten In Every veyne Er that thou part hens trewelye, Amonges here Alle this Compenye.” “I ne schal no thing Seyn, quod this lwcan, but As Openly it is knowen to Every man; For I telle the, Iosephes, ful Certeynly, was neuere Child In wommannes body with-Owten Mannes knowlechinge, and gret peyne In the Berynge.” “In the Name of God, quod Iosephes tho, Now hast thou Mad A leseng Oþer two. Now, that gloreous Mayde, specyaly I pray, A?ens whom thow hast witnessed this day,— as verraylly as sche Maiden Is To-forn and aftyr, with-Owten Mys, And for Child beryng neuere defowlid was, but Evere Clene virgine be Goddis gras,— So as verrayly as sche clene virgine Is, thow have non more power to speken Amys A?ens hire In non Manere degre, and that þou hast seid, it sone mot be.” Anon as Iosephes this word hadde spoke, this lucans Gan Roren In his throte, and made therto þ? fowlest Cryeng, as thowh it hadde ben a develes belewyng; and drowh Owt his tonge with hondis that brende, him thowhte, as feres brondes, and pulde it Owt Of his hed, and Sethen fyl down there stark ded, so that neuere Man Mihte Of him stere hond, leg, ne foot, In non Manere. Whanne this dewk beheld this tho, he ne wyste what to don for wo, and myhte not Abyden his Orible Cry, but Owt Of his paleys hadde hym trewely. thanne to Iosephes spak he Anon, “Maister, Aftir the now will I don, For I ne wot what I May say Of My Selven this Ilke day; but ?if thou me wilt tellen here Of hire virginite In Alle Manere, how that Clene virgine ?e myhte be, To-forn and Aftyr, In Alle degre— and ?if this þou Conne seyn with-Owten faille, I wele Clene werken Aftyr thin Cownsaille.” “Now, Certes, Sire, quod Iosephes tho, this schal I the tellen Er that I go. “whanne thow were A child here be-forn, Thanne was I neyther begeten ne born, Ne Sethen Aftyr that ful longe that thou wondris Sye ful stronge, whiche that Neuere thou dist discure To non Creature, I the ensure; For the grettest drede haddist þou tho that Sethen thou haddest, oþer to or fro; and ?it it Is In thin Remembraunce Of that Merveil and Of that Chaunce.” Aftyr this word Anon thanne the Dewk gan lawhen On Every Manne. thanne Iosephes Axede hym there “Why lawhe ?e, Sire, In swich Manere?” “I lawhe, quod this dewk, Certeinly, For þat ?e maken fables so Openly, and seyn that I Abasched was, which I nas nevere In non plas. but, Iosephes, ?e maken a fable here, that ?e sein thyke tyme born ?e nere; a-forn ?oure birthe to knowen Certeinle, this wolde I weten how this myhte be.” “Now, Certein, Sire, quod Josephs tho, Alle this thing May wel be do; For he that Of Alle poyntes hath knowenge, To me hath discouered this ylke thinge; and but Of Alle thinges he were wis, Elles Of konnenge hadde he not þ? pris; but Alle Maner thinges knoweth he, that this hath discoveryd to Me. and ?it tolded (sic) thow it Neuere to non Man, and ?it to the tellen I it kan, In Every poynt Ryht As it was, Openly, Sire, now here In this plas. “Ferst, Sire kyng, I schal tellen it the That thou were boren In Galele, And A pore herdeman thy fadir was; And there keptest thou bestes In that plas. Anon as thou were foure ?eres Old, Forto kepen the bestes he made þ? bold, So that it happed ones In the Monthe Of May, as thou keptest thy bestes vppon A day In A feld that was Clepyd Tarsis,— and vppon a tewsday it was I-wis— that vndir A Roser thou wentest there To schonen the hete In alle Manere. And whanne there-vndir I-set thou were, A fair flowr-delys Sye thow there, Ful hy and ful fayr Abowtes the; For swich Anothir dist thou neuere se. And whanne thou haddest beholden it longe, from that there Cam A Roser ful stronge,— thus thowhte the there In this Syht,— As on tre Owt Of Anothir scholde Alyht. This Roser hadde Mani Roses vppon, but of Bewte was there Neuere On; and faste thou gonne to beholde why so fowle they weren in Every folde. thanne Semed the that Owt of the delys, A rose Owt sprang Of Riht gret pris, that Alle the tothere Roses Over spredde, and down to the Erthe there hem ledde, and fillen Alle down pore and Anoyows, thus thowhte þ?, vndir that Rose so gloryows. “And whanne Alle they weren fallen Adown, That non lefte there Abydyng In-virown, thanne Sye thou On that isswed Owt there, the fairest Rose that Evere Sye thou Ere, And Most Merveillous there to Syht, the wheche Rose þere Abod .ix. dayes Owtriht, and Everich day it Grew ful Sore, bothe Fairere and grettere, More &amp; More: That so gret Merveille Of non flowr haddest thou Neuere to-forn that Owr, For Swich A Rose sie thow neuere Er In non Contre nether Ny ne Fer. And Every day thider gonne thou gon that Rose to beholden Anon, That nethir beste ne non Othir thing To that faire Rose scholde don hyndreng: this wost thou wel, Sire, now, Everydel that I the telle, thou knowest ful wel. and Evere As Clos that Rose it was As Any botown In ony plas; And here-Offen Abasched wondirly thou were That it Nevere Opened I non Manere. so that it behapped vppon A day As thow thon there vndir that Roser lay, Of A wilde swyn thow were wondid sore thoruh thin hype, that thou were ny lore; and so syk thou were, swich was thy gras, that Remeven thou ne Mihtest Owt of þat plas. And whanne it was Abowtes Midday, that Rose beheldest þou as thou þere lay, and thou sye that Moche Reddere it was, be an hundred fold than Ony In that plas, and Grettere and largere it was also thanne An hundred of þ? toþere, as þ? thouhte tho. and thus as thou haddest here-Of Merveyllyng, thou beheldest Owt Of that Rose Goyng A Certein thing, what so It was; but thou Nistest nowht be non Cas. but I telle the nowe in Alle degre, the forme Of A man it hadde sekerle; And ?it the Rose Openede neuere the More, but al Clos and Ioynt Evere was it thore, bothe to-forn and Aftir Also: this knowest thou wel that it dide do. and whanne the fegure þat there-Owt gan gon, A whyle vppon the Erthe went Alon, thus sone Cam forth a ful gret serpent that him wolde han devoured verament. Neuertheless ?it to-gederis they fowhte so þat þ? serpent was slayn and brouht to nowhte; and thanne Anon to þ? flowres he Ran that weren so fowle &amp; fallen than; hem he took vpe thanne Everychon, and with hym bar þereforth Anon. And whanne Alle this haddist þou seyn, vppon thyn wounde haddest þou non Mende Certeyn, but vpe thou Ryse, and bethowhtest the Whethir it were soth Oþer vanite. thanne gonne thou forth forto gon to beholde that faire Rose Anon, For to sen what were þere with-Inne, and Er woldest thou for Nothing blynne. So wentest thou forth to that Roser, and Anon therto thou kneledist ther, and kystest that Rose ful Swetely; thanne thus sone Al hol were thou sekerly, And Of thy wownde feltest þou non deseyse, so Mochel that Roser gan the plese, an fulfild þou were Of so gret swetnesse, So that neuere Erthly man More ne lasse hadde neuere, the thowhte, so gret plente Of Swich swetnesse In non degre. thanne In thin hond took thou this Rose, and be thy power woldest it vnclose; but Anon to-forn the decended there A man as thowgh it were In flawmes Of fere; And sodeynly to-forn the, As thou thowht, this Man from hevene to the was browht, and to the Seyde there ful Openly, that the signefiaunce there-Of trewly Ne scholdest thou not knowen be non chawnce, For thou were not Of his Creaunce; And so Of this word Abascht sore þou were that In to this day þou nost what to don for fere. “Now have I the told Every word, as I trowe thou wilt to Me Acord, what thou didest at the Age Of fyve ?er In that Contre whiles thou were ther.” And whanne the dewk these wordes gan here, how Iosephes hadde seyd In swich Manere, Anon Of his place be gan down to gon Amonges his Meyne þere Everichon, And knelid Adown vppon his kne, and seide, “goddis Mynestre, worscheped þou be. Now knowe I wel, that Every word It is ful trewe þat thou hast me told; Now wot I wel that thou Art he, the wisest man Of this world ful sekerle. Now, for thike lord that thou levest vppon, So telle me þ? signefiaunce Of Everichon: For Certes Of Alle worldly thing So mochel to knowen have I desireng; therfore, sire, now preye I the, So tellen me þeroffen the verite.” “Dewk Gaanort, quod Iosephes tho, I schal the telle Er that I go; but be war Of that I schal tellen the; but thow it worschepe In Alle degre, wete thou Riht wel with-Owten More that þou the schalt Repenten ful sore, Sorrere thanne Evere didest þou Of Ony thing; but thou now worschepe here myn seyeng. “Herkene now, and I schal the Say the signefiawnce, this Ilke day, bothe Of the flowr delys and the Roser: Of Al these thinges I schal tellen the her. “The delys that to-foren the Roser thou sye, It signefyeth Eve, oure form Modir, sekerlye, that Of Al this world was the begynneng, and Of Oure lyne the ferste forth bryngeng; and thoruh the synne that there don was In Paradys, that delitable plas, wherby Alle Synne and wrechednesse vs and Ek Owre hath browht In distresse. thanne Cam there A dew from hevene Adown and watered that Roser Al In-virown; For there as the delis, be Inobedience Fyl In Synne, and dide gret Offence;— be the Roses vndirstonde schalt þou here the holy prophetes that to-fore Crist were, that Comen Alle Of Oure ferste Rote, whiche was Eve, as I the behote, that Into helle they wenten Echon After here dethes, ful gret won. For they weren fowle &amp; vnclene, and for synne thider wente, wel myhtest þou wene. &amp; be the Roser, vndirstonden schalt thou the world Only, as I telle the now; to wheche Roser men gon ful faste the flowres to pullen In gret hast. So fareth this world with-Owten More to hem that to hit Enclyne so sore: the world to hem it is so delytable, they connen not it leven with-Owten Fable; þerfore to helle they fallen Adown, alle swich peple In-virown that hem delyten In wor[l]dly thinges here, and hevenely thinges leven In Alle Manere, and forsaken hevenlych heritage, &amp; to worldly thinges hem take, boþe lord and page. wel Mown they for folis Itold be, and vnwitty &amp; Madde, ful sekerle, that leveth to taken A precious ston, and Amongis the swyn to putten it Anon: for More they loven wrechchednesse Thanne hevenely thing, Oþer Ony goodnesse. “Be the Roses that fillen adown, thou schalt vndirstonden Al &amp; Som,— tho that fillen down Of that Rosere, that So feble and Anentisched were:— For prophetes and good Men thou it take, That mochel good diden for goddis sake, that, thorugh synne of Oure ferst modir here, To helle they wenten alle In fere aftyr here deth and departysown, and stille Abyden there In that presown Tyl that the flowr Of Alle floures Gan Owt to springe for Owre socours; the wheche is Oure lady seint Marye, that is virgyne and Maiden ful trewelye, and Of Alle wommen hath moste Bownte. where-thorwh, sire, As I telle it the, that God In þat virgine dide Alyhte as sonne that schineth thorwgh glas so bryht; and hire virginite neuere put Away, and so Owte he wente, the sothe to say. And Evere is this hire virgynyte As Clos as þ? Rose In Eche degre, that so As sotely Owt he wente as þat be Entred by his Owne Entente; so at the byrthe as clene virgine sche was as At hire Conceyveng, thorwh goddis gras; and thus Evere aftyr and to-fore, Clene virgine for Evere Abod sche thore, lyk As the Rose that thou there sye, Evere Clos On the Roser with thin Eye. “Whanne Into this Erthe that he was bore— as thou sye owt of þat Rose Isswen thore— thanne dwelled he here, kyng Of kynges, and In xxxij wynter dide Many thinges; and so longe abod he here In povert and In gret Misere, so that the Enemy supposede wel A dedly Man he hadde ben Everidel; and thryes he gan hym forto Asaye be diuers weyes In On daye; but Evere he fond hym so hard &amp; Clene that he ne wyste what he dyde mene. thanne whanne he say he Cowde not spede, Thanne On the Crois Crist Suffred dede; there wende he hym forto han Gete, but his pray there dide he forlete: For In as Moche as God he was, he Ros A?en thorwgh his Owne Gras, and wente to that fowle presown, and deliuered his frendis Everichon. This was he that thou Sye verraylye Owt of the Rose Isswen to-fore thyn Eye; and fawht with that fowle Serpent, wiche was þ? fals Enemy verament, and ladde his frendes to hevene blisse. Lo, the Signeficaciown of þat Rose it isse. “Oþer ellis vnderstonde thou Myht here, that god, þ? serpent Ouercam In þis Manere be his deth vppon the Croys ful ryht, thus Ouercam he the devel Owtryht. For be that deth he hym Ouercam, and purchaced lif to Every Cristen Man. “And thus, In this Maner degre, bor was Iesus Of Mare, that Evere is, &amp; was, a blessed virgine; And Al Ioint &amp; Clos In Al manere tyme As was the Rose, I telle it the, but Alle Oþer Opened ben Sekerle; and Of this thing Mihtest þou ben Sure, That Evere was sche virgine good &amp; pure. “This is the virgine, and thou wylt Wete, That thou worschepedest Neuere ?yte. and wilt þou wyte why worschepen hire þou ne May? For thou ne Art not ful waschen In Fay, In the Swete flood, Owther In the wawe that baptesme Is Clepid be the newe lawe. Now haue I the told, dewk Gaanore, Of that thou Axedest me to fore; what I haue the seid now, telle þou Me, how thou likest therby In Alle degre.” CHAPTER XLIV. OF THE CONVERSION OF DUKE GAANORT AND HIS PEOPLE. “Now, Certes,” quod this Dewk thanne, “In Al this lond Nys þere non So wys Manne, Non Manere Of Clerk Of phelesophye, that thou ne scholdest hem Alle distroye; So that In gret Ioye thou hast me put Inne, whiche from myn herte ne schal neuere twynne. and now I haue so fulleche knoweng So that I desire neuere non Othir thing.” thanne torned he toward his Clerkis Anon, and thus to hem seide Everichon, “wyle ?e not seyn that this virgine Marye whiche that Conceyved so prevylye, and bar Iesus Crist that holy prophete, That bothe virgyne and Mayden is ?ete; Is sche not Mayden bothe After and to-fore, As this goode Man vs techeth In lore?” “Sire, quothen they Alle Everichon, there A?ens ne seyn we not On. For Apertly It was Schewed to ?ow As he toforn vs telleth here now; wherefore Alle we trowen it ful wel that he hath seid here Everydel. and loke ?e don Ek, Sire, the same, and Elles trewly ?e ben to blame; and þut to ?oure lawe no more soiet þat ?e be, but Only to the lawe Of Cristyente. therfore bethenke ?e what ?e welen do, For ?oure lawe we forsaken for Euere Mo; Fo[r] nethir for wraththe ne for stryf we scholen Neuere dureng Oure lyf but Only On god worschepen Ay, the wheche is Jesus Crist, God verray.” Thanne kneled they down Everichon To Josephes feet there Anon, and preyden hym Alle Of Cristenenge, And Ek Of that holy watres waschenge. Anon As he thus herde hem Seyn, he bad hem Rysen vp A-Geyn: Ek he wepte for Ioye and for pyte, So gret Mirthe in herte thanne hadde he; and graunted hem there here Askyng, the holy water Of Cresteneng. Thanne spak he to Dewk Gaanor, And to hym thus seide Ryht thor, “Faire Sire Gaanor, quod Iosephes Anon, wilt thou do As thi Clerkes here don, and As the Maistres don Of thy lawe; For Of Cristendom they ben Ryht fawe?” “Sire,” quod the dewk to Iosephes thanne, “thowgh they forsaken it Every Manne, Onliche Of baptesme I the beseke, that Art goddis Mynestre good and Meke; for though of hem Cristened ben neuere On, Of Baptesme I praye the, Sire, now Anon.” At that tyme was there An huge Cry Thorwgh Al that paleys ful trewely, that Iosephes they hadden Greved So, they Niste for Mone what to do, but preiden hym Of Baptesme Everichon Al so faste As they Myhten Rennen Oþer gon. And whanne Iosephes Al this beheld there, he made gret Ioye In his Manere, and Comanded there A prest Anon water to putten In a ston, and blessed it with his Owne hond, as I do ?ow to vndirstond, and Cristened there-Inne dewk Gaanor, And After Alle that Evere Comen thor, Bothe Child, Man, and Womman, that Baptesme Of hym preide than; So that longe Er it was Noon A thowsand he Cristened Everichon. and whanne that the Even Comen was, This dewk there putte Owt Of his plas Alle tho that Cristened wolde not be, Owt Of his paleys he dyde hem fle, and Alle his Meyne I-Cristened they were, Sawf an hundred and Fyfty there. (The dewk wolde neuere chongen his name, For that it was Of Ryht gret fame, And Ek his Fadyr I-Clepyd was so, þerfore non Oþerwise Nolde Iosephes do.) Anon he Comanded to Alle tho Owt Of his lond thanne forto go. and they Answeryd hem vntylle that they wolden it don with good wille. Thanne wenten they Owt Of þ? Castel To the water side ful faire and wel: and there fownden they A schipe Anon, and there-Inne Maryneris Manyon; and thike Schip they Entred ful sone, And Into the See Gonnen they Gone, preyenge to the Chef Marynere Into A Nothir lond to leden hem there. And whanne Entred weren they Everychon, And from the lond that they weren Gon, A gret wynd Anon Gan there Aryse Owt Of Mesure In Alle Wyse; and the Schipe torned vp so down there So that Alle Anon Idrenched they were, Alle that Evere Resceyved not Crystyente, bothen they and Maryneris, I-drenched they be. that Nyht the dewk gret Ioye he Made, and Iosephes and his felawes Made ful glade; and al Nyht spoken Of þat Compenye that from hem parted so velenoslye. The dewk, Of Iosephes Asked thanne, “Good Sire, what schal fallen Of þese Menne?” “I schal ?ow tellen, quod Iosephes tho, Of that peple how it schal go: to Morwen schole ?e hem Alle Se To londe ARyven In A queynte degre, whiche to ?ow schal ben gret verefiaunce and gret fulfillenge to ?oure Creaunce: and grettere wondir syen ?e neuere Non thanne ?e scholen to Morwe Of hem Echon.” Of which dewk Gaanor abascht hym sore, and gladly of Iosephes wolde weten More, but he durst not, lest he wolde hym greve, þerfore no more to hym wolde he Meve. So wente the dewk to his Reste that Nyht, And Abod there whiles it was day lyht. Vppon the Morwe, Whanne it Was Day, there Comen tydynges with-Owten delay To this Dewk Sire Gaanore, Of A Messenger cam renneng thore; where-Offen Abasched he was non del, For he supposede Of non thing but wel. there Cam A ?oman ful faste Rennenge, And browhte þ? dewk Merveillous tydynge. “What ben tho, quod the dewk thanne, telle me here Anon, thou ?omanne.” “be my trowthe, Sire, quod he tho, vndir this Castel As I gan to go, lyn there Al that peple ded that hens departyd Owt Of this sted, whiche that wolde not I-Cristened be; ?onder, Alle ded, ?e Mown hem se.” and Whanne þ? dewk herde here-offen telle, Owt Of his Castel he Cam ful snelle Forto knowen whethir this soth were, Owther A lesyng Itold hym there. And whanne that he Cam to þ? se side, Manye Of his Meyne he fond þere that tyde to beholden this Merveille there that was befallen In this Manere. and whanne the dewk it gan beholde, In his herte he Merveilled Many folde Of so moche peple Ipersched to be. thanne þere Of his Meyne Anon Axed he ‘What Manere Of peple that it was?’ thanne seide A knyht In that plas, “It ben they that wolden not Cristened be that here lyn ded As ?e Mown se; and forsothe, sire deuk, I haue herd telle that An hundred and fyfty þere ben full snelle.” “Now, serche Abowtes, quod the dewk thanne, ?if ?e fynde here So Manye A Manne.” thanne dyden they the dewkes Comandement, and there they fownden hem Alle present— An hundred and Fyfty Everichon liggen alle there vppon harde ston; and with hem was fownden A Marynere, And An Ore In hond there. For this Merveille ful trewely the dewk sent aftyr Iosephes hastely. thanne thedyr Cam Iosephes Anon, and his Compenye with hym Everichon. thanne Axede the dewk Of Iosephes þere Of that Aventure, how it were. thanne quod Iosephes “Certeinle It is behapped as it scholde be; For thou schalt neuere sen synful Man that the fals Enemy serven Can, but ?if he qwite hem thus here Mede As to hem he hath don In this stede. For whanne he hath served him al his Age, be he Neuere Of so hy parage,— And whanne he weneth Aboven to be, thanne Cometh the fals Enemy ful sekerle, And hem so sleth In dedly synne, and sleth bothe body &amp; sowle with-Inne.” “Sire Iosephes, quod the dewk thenne, what scholen we don with Alle these Menne.” “Sire, quod Iosephes, I schal ?ow say. Into this Erthe here let putte hem this day, Evene be the banke faste by; and Over hem do make A towr ful hy, So that with-Inne the tour Alle Icolen they be, here bodyes Iberyed ful sekerle; And whanne the towr performed Is, thanne schal it be Clepid with-Owten Mys, “the towr Of Merveilles” schal be þ? Name, for, thorwgh alle breteyng, þat schal ben þ? fame. “In this lond that is called breteyngne, Arthowr A Kyng schal ben Certeygne, the moste worthy and vaillawnt knyht, and the Most Merveillous In Ony fyht. and In that tyme here schal befalle Many Merveilles wondirful with Alle be the strok Of On swerd Only, that Al the world þere-Offen schal speken trewly; wheche Merveylles scholen Enduren here In this lond fulliche fowrtene ?ere; and this Merveille schal algates laste til þ? laste Of Nasciens lyne Come In haste. Of the Merveilles I haue ?ow told þat þere scholen ben wrowht Many fold; For knyght In Arthures Cowrt ne schal non be thus Iustes Other bataille Asketh sekerle, that as a good a knyht here schal he fynde Owt Of this towr to Entren be kende; And thowgh that Neuere so Manye Assemblen here, Owt Of this tour scholen Comen In fere Man for Man with hem to fyhte; and ?it schal non Man knowen Aryhte whens they Comen In Non degre, tyl these Aventures be On persone I-Ended be, and for this specyal Cause Only ‘the towr of Merveilles’ we schole Callen It properly. “Now doth beryn these Men Anon, and do Make this towr of lym &amp; ston; For Alle thing þat I have ?ow told, ?e scholen fynden it trewe In Eche fold.” the dewk let beryen these Men Anon, and let Ordeynen faste lym and ston, both Masouns and Carpenteris sent After faste, So that the towr were made In haste; And whanne that towr Redy was dyht, “the towr of Merveilles” Anon it hight; the wheche Name longe dide laste, Tyl that lawncelot thedir Cam In haste and it dide breken In pecys A-down, Al that towr Onlich In virown, is Of Arthures hows the storye It doth declaren More Openlye. and whiles this towr was in Makyng, þ? dewk a fair Chirche hadde In Reryng In a fair place Of his Castel which this dewk loved ful wel. þeke Chirche there Arerid it was In þ? worschepe Of Marye ful Of gras. and whiles this Chirche was In reryng, Iosephes Modris tyme was Comeng that hire Child sche scholde bere In that Castel Evene riht there; and whanne the Child Iborn it was, A fair knave Child In that plas, where-Offen gret Ioye there they made, and Alle the Court they weren ful glade, and Named that Child Galaas Anon; where-fore gret feste þey maden Echon; and for that Child In that Castel was bore, “Galaas the fort” they Calden hym thore. Whanne they that In virown the Castel were, Wysten how that With the Dewk It stood there, and that he was torned to Cristendom, and al his Meyne bothe hol &amp; som, and gonnen to Grosschen Everichon, &amp; there to hym Sent Massage Anon ‘that werren they wolden vppon hym þere, and distroyen his londis Every where.’ Anon he Answerid þ? Messengeris Ageyn, and seide, ‘his lond he wolde kepen Certeyn al so longe as that he Myhte, For sarazines lawe he hadde forsaken Owtrihte, and to that lawe wolde he neuere tormen A?en Schortly thowh they wolde hym Slen.’ whanne they herden his Answere, tho that Messengeris weren there wenten to the kyng of Northhumberlond, And dide hym Al this to vndirstond,— ‘that dewk Gaanor hadde deservid wel his lond to lesen Everidel; for he hadde forsaken paynem lawe and to Cristendom he dide hym drawe.’ Whanne the kyng of Northhumberlond herde this, he was Ryht wroth with-Owten Mys; For the kyng knew þ? Dewk so wel hard Of herte As Evere was stel, and the worthyest knyht In Al bretayne; this wiste wel the kyng, he was certayne. thanne took he Cownseil of his barown, Of that cause what is best to don: “Sire, after hym Anon doth sende, that he to ?ow Come, &amp; not Offende; and ?if he ne Come not At ?owre sonde, thanne Mown ?e hym Sle, &amp; don him schonde; And Elles taketh ?oure Ost ful Clene &amp; werreth On him Al be-dene, so mown ?e slen him, and þ? Cristene Also that hym Made this forto do; thanne scholen the Cristene In non degre In this Lond not I-Reryd be.” Anon the kyng dyde After here Red, and sente forth Messageris In that sted, and ‘Comanded hym As his lige Man Anon to hym he scholde Comen than For to speken with hym there, that he ne leve it In non Manere; and ?if that he This withstonde, that he Nele Comen At Myn sonde, Schortly he schal Confownded be, he and alle hise ful Certeynle.’ whanne the dewk herde this tydyng, To hym it was A gret Affrayeng; For he knew the kyng Myhty was Of londis, Of Body, In Every plas. So thanne to Iosephes he Cam Anon, And Axede Cownseil what to don. “I schal ?ow say, quod Josephes tho, In this thing what is best to do: Anon that ?e sende hym to seyne, ‘that his Man ?e ben not certeyne; For Owt Of his Subiection ?e ben, and Owt of alle his lordschepis ful Clen; and Only I-set In the seignorie Of Iesus Crist the sone Of Marye, hos lordschepe that ?e welen holde For Ony Man, be he Neuere so bolde.’ For, knoweth wel, Sire dewk, In Certein, That Owre Lord ?ow schal socouren ful pleyn, and Of him to haven the victorye Of tho Miscreawntes Sekerlye; And thowgh algates ?e scholden deye, bettere myhten ?e Neuere Certeinlye thanne vppon the Enemy Of Iesu Crist, Sire Dewk, herto thou myht wel tryst: For werse thanne howndes, Siker they ben, al the Compenye, as ?e scholen wel sen. this is my Counsaille that ?e do, and god honouren Evere Mo. and but ?e welen don Aftir Me, holichirches child art þou not sekerle, but A wykked servaunt to god Only but þou Riht thus do vtterly.” “And I wele seker, quod the dewk thanne; him schal I serven for Ony Manne.” Thanne Cam he to þ? Messengers Of þ? kyng, and of here bode ?af hem Answeryng: “?e mown seÿn (sic) the kyng vnto, ‘with hym to speke will I not go; but ?if he wil Owht In Ony degre, so lete hym Comen an speken with Me; For as longe as he A paynem Is, For hym I wele don nowht I-wis.’” “how goth this, quod þ? Messengeris tho, that ?e to ?oure lord ne welen not go, sethen ?e holden Of hym ?oure lond, as it is don vs to vndirstond.” “that I do Not, with-Owten lettenge, but Only Of Iesus, hevene kinge; Of hym I holde Al my lond, as I do ?ow to vndirstond; and for his love, sires, Only, I haue forsaken Alle Oþere seignory.” “In feyth, quod the Messageris Ageyn, ?e mown be sewr and Certein that to-forn this Castel scholen ?e se to ?ow many A strong Eneme.” “?e, quod þ? dewk to hem ful sone, thowgh they myn Enemyes ben Everichone, So that God Onlich my frend he be, Of hem haue I non drede sekerle.” Thus departyd the messengeres Anon, and toward here lord forth they gon, &amp; tolde him Evene word for word that the dewk to hym wolde not Acord. thanne sente he Messengeris Anon In hie Abowtes Al his lond bothe fer &amp; Nye, ‘that his Meyne to hym scholde Comen there In here beste aray In alle Manere, To A place that is I-Cleped ‘soose,’ whiche was þat tyme A fair Cyte. So be the day that he hem sette, At that Cyte Alle they mette; so þat the kyng Isswed Anon Owt of that Cyte, and his Meyne Echon,— what On hors bak, &amp; what On foote, bet than fyve thousend, wel I wote.— so that his Iorne he took wel faste Tyl to humber water he Cam Atte laste, and Entrede Into A priorye, he and Al his Compenye. The same dai Comen they to-forn þ? Castel, &amp; with hym his Meyne Everydel; but Iosephs In that Castel not ne was, but at Anothir besides In that plas. Half A dayes Iorne thenne, whiche ‘Caleph’ was Clepid of many Menne. Whanne the dewk sawh þ? kyng so þere, he was afrayed In diuers Manere as A man that neuere beseged was to-forn that tyme In non Maner of plas; For Evere to fore tymes hadde he be the worthiest knyht ful sekerle Of Al the world with-Owten drede; For dowte hadde he neuere In non stede. The Castel with-Inne wel Ordeyned was Of Men of strengthes In Every plas; For Anon As the Cristene herden telle that the kyng was so fers &amp; felle, and that he wolde werre begynne; there-fore bethowhten they with-Inne, were it werre, Other were it pes, they wolde ben seker Neuertheles; and More siker with-Inne they were thanne with-Owten ?if they hadde ben þere. And the Castel In hym self ful strong it was, whiche to hem was Comfort In that plas; and the Cristene with Al here Myht Stoffed that Castel bothe day and Nyht to here power, what Myhte Availle To that Castel with-Owten faille: and this was On Of þ? thinges Most þat the dewk hym Comforted A?ens þ? Ost. Whanne the kyng was Comen to-fore þat Castel, he gan to loggen bothe faire &amp; wel, Supposing to hym In Alle Manere that they with-Inne wolde not Isswen there. The dewk in his Castel lay and loked Atte wyndowe, as I ?ow say, and lay in ful gret pensifnesse As A Man that was In distresse. &amp; as In his thowht he lay there tho, Sire Nasciens to-forn hym say he go, Of whom he hadde herd gret Chevalrye Of Conqwestes, Of batailles, Of victorye. thanne seide the dewk to hym Anon, “Sire, Of this Mater how scholen we don? beholde Goddis Enemyes, this peple here, how they loggen vs Al In fere, And Goddis Enemyes Everychon! what is best þat we with hem don? hem to disloggen In this plas, It were best thorwh goddis gras. “Nay, Sire dewk, quod Nasciens tho, For Otherwyse we scholen now do.” “Now Certes, quod the dewk Ageyn, aftyr ?ow wele I werken In certeyn.” “thanne don ?e ?oure Men Armen Anon, and to assemblen Everichon Er fulliche logged that they be, the More Ese to vs, Sire, ful Sikerle. And for that I hope now trewely we scholen hem fynden most besy, And wers I-purveyed in Eche degre thanne here Aftyr that they scholen be; For now Cometh nothing In here thowht that we hens Owt scholde Isswen Owht: And therfore, sire, now Ryht Anon On Goddis Enemyes now let vs gon In Iesus Name, the sone Of Marye, that vs wele defenden ful trewelye, Oure warawunt and Oure Governour, that vs wele Save In Every stour. And ?it More, sere, with-owten faylle, And we dyen In this Bataylle, to hevene bliss thanne scholen we go thorw Martirdom for Evere Mo; and ?if that we han victorye, Endles worschepe Sekerlye.” Whanne the dewk this word herde, thanne As A Ioyful Man he Ferde, and Anon In his paleys let Crye “As Armes, As Armes” faste in hye. thanne Every man In his degre hym to Armen wente besile; and so to the Dewk they browhten Anon ArMure to putten hym vppon, and Ek to Sire Nasciens Also, what thing that hym belonged vnto. whanne the Dewk and Nasciens In fere bothe weren Armed ful sewrly there, Into the Cowrt they Comen Anon, And to here hors there gonne they gon; And Owt they tooken the Ryhte weye Atte the Castel gate ful pleynlye. And whanne the Dewk to þ? gate gan gon, he Comanded the kepere Anon that Open the gate scholde be, his Meyne to Isswen with here Compene; So that the dewk Isswed Anon Ryht, and aftir, his Meyne with here Myht al so sweftly as they Cowden gon, And aftyr Nasciens wente Anon; And Evere Vppon the dewk he sewede faste with his Meyne In Ryht gret haste. And whanne they weren Owt I-gon, they prekyd here hors thanne Everichon Al so faste As they myhten Renne, On goddis Enemyes wolde they not blynne; And so sodeynly On hem they gonne gon, For of hem kepe token they non, for þat they weren Abowtes loggeng, And token kep Of non Oþer thyng; for they supposeden Certeinly þat they wolden not han Isswed so sodeynly. thanne On hem sodeynly they Come, and beeten &amp; slowen Manyone, so that with-Inne A lytel space two hundred weren slayn In þat place; And the toþere knyhtes þat after hem gonne gon, they gonnen so wel to fyhten Anon that Manye they slowen Of Northhumberlond, as this storye doth vs to vndirstond. thanne be-gan the Styr Anon, and thorwh Al the Ost it gan to gon, what Of dede Men and wounded boþe the Noyse was wonderfully forsothe. thanne whanne this Cry they herden Echon, To here Armure they Ronnen anon; and the kyng hym selve with-Owten lak Caste An hawberk vppon his bak, and his helm vppon his hed, And hyede hym faste In to þat stede; So dyden Alle tho that with him were; For drede Of deth they Entred there. Thanne the kyng Al Redy was, and Ek his Meyne In that plas; “Seweth me, he seyde, Echon; for On Owre Enemyes welen we gon. And ?if that I Mete dewk Gaanor, Non Cristendom schal hym Saven thor þat I ne schal slen hym þere Anon.” and so forth faste he gan to gon, And Entred Into the Cristene pres, &amp; for non Man Nolde he not Ses. Ful grete strokes gan he ?even there, with Al his Myht and his powere; So paste the kyng with his strenkthe Into the bataylle In brede &amp; lengthe; There As he Sawh thikkest pres, thedyr he wente with-Owten les; And beheld to-fore hym there how Nasciens hym bar, and In what Manere, and sweche socoures As he there Made, where-Offen gret Merveille this kyng hade. So that Nasciens On bothe sides fawht he, that þ? peple fledde that hym gonnen se; for In what place that Nasciens gan gon Among tho paynemes Many On, that he Ne Rod thorwgh hem ful bolde, whethir the paynemis wolde Oþer Nolde; And swiche Strokis ?af he there, that they ne wisten whethir it were thorwh his Owne Myht And strenkthe, Owther be goddis grace In brede &amp; lengthe; For there ne was hawberk ne helm Non that his swerd thorwgh bot In to the bon. And swiche Merveilles there he wrowhte that Eche Man Merveilled In his thowhte; So that no man In al that Rowte dorst hym Abyde, swich was here dowte. And whanne the kyng Al this be-held, that Nasciens So Ferde In that Feld, he seide he was non Erthly Man, but As A devel So fawht he than; and Nasciens, that Every Renge he sowhte In that bataille, and not Of hem Rowhte; For he ne dredde for non Man, were he Neuere so hardy than. thus Evere fyhteng vp &amp; down he Rod, So that No man there hym withstood; And Atte laste he Mette with the kyng: and whanne he knew hym be his Armeng, And ok what harmes that he bar, To him faste thanne Rod he thar. Thus Nolde Sire Nasciens him refuse, but faste towardis hym gan he to Muse, And vppon hym sette his hors hed, And towardis him prikyde In that sted. thanne sone to hym Aproched he was, And lefte vpe his swerd In that plas For to han smeten therwith the kyng; For In Nasciens Nas non Abydyng. and whanne the kyng this beheld That he so fawht In the feld, and sawh his swerd Aboven his hed, Anon he fledde In that sted Also faste As he Myhte Ryde, &amp; Nasciens Aftir hym In that tyde; So that his strok he ne Myhte restreyne, but that his hors he smot so sore Certeyne that his Chyne he smot In sonder. the hors down fyl, it was non wondir, and the kyng was þere sone Alyht, &amp; Sire Nasciens kythed On hym his Myht; and vppon his helm he smot hym so that On bothe knes the kyng fyl tho; for non power he ne hadde to Ryse, So nyghe was he to his Iwyse. and whan Nasciens beheld Al this Cas, that he there In Swowneng was, he took the kyng be the helm Anon Er he wolde Ony ferthere gon, and took it Of Anon Of his hed, So that Open he lay In that sted. and whanne he hym Sawgh In this Manere, and hym to slen In his powere, ?if he ne wolde Mercy Crye, hym wolde he slen ful sekerlye. “?elde the, sire kyng, ful Certeynle, Other Ellis In feyth I schal the Sle be the helpe Of Goddis Myht, but þou the ?elde Anon Ryht.” “Sle me thanne, quod this kyng, For I have levere with-Owten faillyng A paynem To dien In this place, thanne Cristene to be, and haue grace.” Whanne Nasciens him herde thus tho seyn, Anon his swerd he took Certein, and smot Of there his hed, Evene from the scholdres, In that sted. And his hors Anon A?en he took Mawgre his Enemyes, As seith the book; and thanne began to fyhten ful sore, Mochel hardere than he dide to fore: thus that Bataille ne dide not blynne, what of hem with-Owten &amp; what Of hem with-Inne. So that with-Inne A whille there A thowsend Atte Erthe they were, what dede &amp; wounded In that plas, As it there happed be goddis Gras. ?it Moche more peple there was Of hem with-Owten In that plas; Many mo thanne Of hem with-Inne, but ?it Of fyhteng wolden they not blynne. but al so sone As the kynges Meyne Aspiden that here lord ded was he, and that with-Owten Governour they were; thanne sore Abasched weren they there, And aftir that Owr hadden they non Myht Forto defenden hem In that fyht; but torned the bak thanne Everychon, and towardis humbre they fledden Anon; and Manye Of hem that fledden there, Ful wel Iharneysed tho they were, but they Of þ? Castel Of Galafort thanne Seweden Aftyr Every Manne, So that At the wateris banke Anon they were Confownded Everychon. and þerfore ?e Mown wel vndirstonde Of so Merveillous A bataille In non londe, but Only it were thorwh goddis Grace that hem þerto graunted both Myht &amp; space. Whanne here Enemyes so Ouercomen were, Anon here loggen brenden they there, And seiden pleynly Anon thenne, that here good wolden they brenne; for Of here good wolden they non, but þere it brende Amonges hem Echon. thus hadden the Cristene victorie Of the Sarazines ful sekerlye, In the Erthe Of grete bretaygne, this I sey ?ow In Certeyne. thanne seide these Cristene Everichon, that ‘be hem this bataille was Neuere don, but Onliche, they wisten, be goddis Myht that hem hadde sosteyned In here fyht.’ thanne was this a gret Afermeng To here Creaunce with-Owten letteng; Thanne knewen they wel ful verrayly That He Was Lord God Al Myhty; so that to God weren they ful Meke, ful stedfast Of feith, and debonere Eke; For the grete victore he hadde hem sent, here thankynge they ?oven to god verament. Now leveth the storye here Anon Ryht Of Alle these Meyne, I ?ow plyht, And Torneth to Josephes now Ageyn, as I schal ?ow declaren In Certeyn. CHAPTER XLV. HOW JOSEPHES WAS IMPRISOND, AND HOW MORDREINS ARRIVD IN GREAT BRITAIN. whanne Iosephes Owt of Galafort was gon, and his Fadir with hym wente Anon, and An hundred and fifty of his Meyne wente forth with hym In Compene; but forto kepen Ioseps wif, lefte Nasciens Meyne with-owten stryf, and Celidoynes, and of his kyn Oþer Also, Ioseps wyf tenden vnto. Thus Iosephes from galafort wente, and the holy disch with hym presente; Thus wente he On Every partye the peple to preche Seckerlye, Tyl to North wales þat he was gon, and his compenye Everychon: whiche same tyme kyng was there king Crwdelx, ful fel In Eche Manere, and An vntrewe paynem Evere he was, For In his persone was there non Gras. and whanne that he herde telle that Into his lond weren Comen ful snelle Meyne that weren not Of his lay, but cristened they weren, they gonne hym say, and with him browhten An holy vessel, that ful of grace was Every del; but the kyng let this for leseng there, for he ne troweded In non Manere, but Seide that ‘thevis that they were, whiche Into his lond weren Entre[d] in fere;’ and comanded that Riht Anon to-forn hym they scholden be browht Echon; So that to Cowrt weren they browht Alle, To forn the kyng Into his halle. Whanne the kyng this Compenye þere say, To forn hym Comen In so powre Aray, barefoted, and In pore Clothenge,— and whanne hem he Sawh so Comenge, “This peple, he seide ful Schortly, Nis non thing Forto tellen by,” but there hem Comanded to presown, Iosephes and this Meyne Echon. “And fowrty Dayes there sc[h]olden they be with-owten Mete, Oþer drynk, ful Sekerle, and that No Man scholde ben so hardy In Al that tyme to Comen hem Ny; For that I wolde gladliche knowe ?if they myhten leven Ony throwe, and whethir here lord hem feden scholde, O?er the vessel that they so holy it holde; For In that place scholen they Abyde Everych Owr In to that Tyde, And thanne þ? sothe schal I se, ?if Alle here Seyenges trewe be; For, be the lord that I On beleve, In this wise I schal hem preve, For Other vyawnde geten they non, but they it gete owt Of the harde ston.” Thus there Comaunded this fals paynem Only forto distroyen hem, And forto bryngen hem to paynem lay, And to forsaken Crestene, ?if þat he may; but for non thing they Nolden it do, For non thing he dyde hem to. And the Ferste Nyht Anon Iesus to hem sone gan gon, and Comforted hem In Alle degre, “and þat dismayed Nothing ?e be; For what thing that ?oure herte wile Crave, Axeth it Redelich, and ?e scholen it have; and, thowgh that ?e Abyden here, dismaye ?ow not In non Manere, For with-Inne schort tyme I schal ?ow sende socoure that hym schal brynge to ende, and distroyen that fals hownd and Alle his þat ?ow In prisown putte with-Owten Mys; and alle that ?ow Tornementis do, they scholen ben browht In sorwe &amp; wo.” In this Manere tolde hem the voys that Nyht, Wherthorwh they weren boþe Ioyful &amp; lyht; and In more Ioye they weren Also For the tydynges they herden tho. That same Nyht kyng Mordrayn In his bed At Sarras lay Certeyn, bothe his wyf and he In fere, And of Josephes and Nasciens spoken there, And In here hertes hadden gret Merveillynge that Of hem ne herden they non tydynge, Nethir Of Celidoyne ne his Compenye, where-Offen they Merveilleden trewelye. For ful fayn wolde the kyng han knowe how with hem It stood vppon A rowe, thus sone On slepe there fyl the kyng;— him thowhte he sawh to forn him Comeng Oure lord ful Angwischous and Al to-Rent, And al newe wowndid to his Entent, And vppon the Crois Crwcyfyed Ageyn, bothe hondis &amp; fet I-naylled In Certeyn. and whanne the kyng this gan beholde, he wepte and Syhede Many folde, “ha! lord, ho this thyng hath þow I-do?” And he Answerid Anon Ryht tho, “kyng Crwdelx, Of North gales kyng, Me hath thus put to Crwcyfyeng; forto hym it sufficeth no thing Of my ferste Crwcyfyeng; but newe he Crwcyfieth me Ageyn, As thou myht Sen with thin Eyen pleyn. Arys vp faste Anon now here, And loke thine ArMure Every where, And take thy wyf Onliche with the, and Nasciens wif In thy Compene, and the dowhter of kyng label, whiche Maiden thow knowest ful wel, and hyeth ?ow faste to the see, And there I-scheped that ?e be; For Into Grete breteygne thou schalt go, there to Avengen me vppon My fo, On kyng Crwdelx, that me tormentyth sore. Anon kyng Mordrayns Answerid thore, ‘that ryht gladliche he wolde it do to Avengen his lord vppon his fo.’ On the Morwen, whanne he vp Ros, hastely to Chirche thanne he Gos, As A man bothe Ioyful &amp; Gladde For þeke Aviciown I-sein he hadde; there herde he Matynes &amp; Masse bothe; thanne Calde he to hym the provost forsothe, And told hym his Avyciown Alto-gederis, bothe hol &amp; som. thanne whanne he hadde seid Everidel, Anon that provost Answerid ful wel, “Sire,” he seide, Make ?e non taryeng, but faste Somowneth ?oure Ost to gadering, and that ?e hyen ?ow In Alle wyse to Avengen Crist of his Mal Eyse, For it is the fairest demonstraunce that Evere ?ow happed In Ony chaunce.” the kyng ful wel beleved þ? provost thenne, &amp; Aftyr Nasciens wif he sente be his Menne, &amp; Aftyr the dowhter Of kyng label, which for a Maide he knew ful wel, and aftyr al his Meyne both fer &amp; Ny That to hym Alle they Comen In hy, Eche Man Arayed In his beste wyse, with swich harneis As he cowde best devise; and thus to hym they hyeden Anon his Comandement forto don, And to hym they comen In to Sarras, To that Cyte As his wille was; Eche Man In his beste Aray, To-forn him they Mostred þere þat day. and whanne Nasciens wif þedir was gon, the kyng here took In Cownseyl Anon, And hire there tolde In Confesciown Al the hol Mater Of his Aviciown, “Wherefore that I knowe ful wel that it is Goddis wyl Everydel that ?e with vs thedir scholen go, and kyng labelis dowhter with vs Also, and Also My wyf the qweene; So þat Al my lond I shal leven bedene To Aganore that ful trewe knyht, It forto kepen with Al his Myht. And ?if that Neuere we comen Ageyn, Nothir we ne Owre Eyres In Certeyn, thanne I wile that the lond his be, As next of my kyn ful sekerle. And ?if we Retorne hider Ageyn, Agen In pocesciown to ben ful pleyn, And as fre owre owne, the sothe to say, lyk as it now is this same day.” And Evene as the Kyng had I-seyd tho, his comandement he hyhte be do, And sente Anon Aftyr his peple there that behinde hym scholde leven In Ony Manere, ‘That they scholden Alle To Aganore Ful sewrte and feith to Maken thore, and hym to holden As for here lord.’ Thus made he hem Alle ensuren At on word, “and ?if it happede In Ony degre That this Aganore dissesid be, Oþer while Riden for to Osteye, that ?e hym helpe be Ony weye, As ?e wolden don ?owre lige lord, And þat ?e ben Alle Of this Acord. Fortheremore, ?if that I deye, Oþer Retornen neuere A?en Otterlye, thanne wyle I that ?e Crownen kyng Sire Aganore, Ouer Alle thing; of my lond &amp; my Contre I wile þat Aganore after me Kyng be; for I knowe not In Al this lond, As far As I can vndirstond, Non man so worthy A Kyng to be As Aganore is In Al degre.” thus Maden they Surawnce Everichon, as Manye as to-fore Mordreyn gonnen gon. Vppon the Morwen Aftyr Sewenge, Eche Man to Sarras Cam to his Kynge; And so thens departyd they sone, &amp; with hym thre hundred barowns Everichone, with-Owten sqwyeris and oþer Meyne, And with-Owten footmen ful sekerle. whanne that Owt Of þ? Cyte weren they gon king Mordreins and [his] feleschepe Echon, and whanne that A myle he was past, To Aganor he seide þere Anon in hast, “?e behoven to tornen Ageyn, For I have for?eten In Certeyn Princepaly my white Scheld, of wheche I hadde nede In þ? feld whanne that I fawht with Tholome Kyng Of Egipcyans, ful Sekerle. For theke scheld In non Manere degre I ne schal not leven behynden Me, For Everyday that Scheld moste I se In Remembraunce Of my victorye, And of that hye Crwcyfyed kyng that of myn Enemyes ?af me conqweryng.” Anon A sqwyer tornede Ageyn For þ? kynges scheld In Certeyn that In his chombre þ? kyng forgat. the sqwyer forth Rod Anon with that, And that scheld browhte to the kyng with Owten Ony long taryeng. So whanne the kyng the scheld þere say, he Made bothe Mirthe, Ioye, and play, And Into the schipe he dide it do that hym Selve scholde In Go. Also his qweene and Nasciens wyf, and kyng labelis dowter, with-Owten stryf. thanne of the peple was þere sore wepyng, Gret lementaciown, and Mochel Morneng. whanne the kyng from his Meyne was gon, and Entred the See there anon, and the Seyl was vp I-drawe, where-Offen his Meyne weren ful fawe, and the Maister Marynere Governaunce vppon hym took þere, And putte Every Man to his degre, In what Servise that they scholde be; So that with-Inne A lytel space, As God of his myht wolde graunten hem grace, So fer they weren from the lond, with-Inne A whille, as I vndirstond, That Non Lond Ne Cowden they Aspye, Nethyr Fer ne faste bye; and whanne they weren A Middes the Se, The Tempest A-Ros ful spetowsle, So gret and therto so merveillous, So dredful and Ek so boystous, that Alle they wenden persched han be, So boistows was the storm ful sekerle. The tempest was so fowl and strong to the kyng and his peple Among, that In sweche peryl Alle they were, So that they wenden han persched there. they Wepten, and sorweden, and Maden gret Cry, and besowhten god of his Mercy, and seiden “lord, and thi wille it be, let vs not deyen here In this degre, but Respite vs, lord, for thy Mercy, that of Owre Misdedis Openly we Axen the Mown For?evenesse Of oure Gyltes &amp; oure wrechednesse; And Sese this tempest And this Torment That we ben now Inne, lord, present, and that we Mowen forth Savely gon Thedyr As thou hast vs Ordeyned Echon.” In the Mene whille they Maden here preyere To God and to his Modyr So dere. thanne Aperyd there A voys Anon, that they it herden þere Everichon, “voide the Enemy from ?ow In haste, Owt of ?owre Schipe that he were paste, oþer Elles perschen scholen ?e Alle, Swich a Cas is ?ow befalle.” Whanne the kyng this vois so herde, Anon As a Ferful Man he ferde, and knew wel that the Enemy herberwed was with-Innen his schipe, swich was his Gras; but, for he Cowde not parceyven ho it were, Anon holy water thanne took he there, And Abowtes the Schipe he it Caste, Over Al Abowtes in gret haste. And As he wente Abowtes Castynge the holy water for here vortherynge, In a chambre he herde faste hym by An hydows Noyse and A wondyrful Cry, that wondirfully þere-Offen Abascht he was Of the noyse he herde In that plas. And thus sone they seyen there Anon The Enemy Owt Of the Chambre gon In liknesse of a damysele that hadde Fetures Many &amp; fele, and A lyveng man with hire sche bar, As hem thowhte that they Syen thare, And Seyde, hereng there hem Alle, “this Is Myn be lot I-falle, And þerfore I take hym forth with Me As Myn Owne servaunt ful sekerle.” Thus sone weren they so fer I-past, that the Syhte of hem hadden they lost; Of wheche thing they weren Abascht Everichon, that Of hem ne speken Cowde neuere On. Thanne clepid the king A preest hastely, An Old Man that was hym faste By, And bad hym Entren the Chambre Anon, Of wheche the Enemy was owt Gon; “For I wot wel that the Enemy it was That Isswed here owt of this plas.” Thanne the Goode Man took haliwater Anon, and his stole, and gan forth to gon, And Entred In to the Chambre there, And the kyng him folwede ful Nere. thanne there so stenkenge A savour was that they ne Cowden Entren Into that plas but ?if here hertes scholden han to-broke, so Mochel stench In that Chambre was loke. thanne began this goodman there holy water to Casten Every where, but they ne fownden non Maner of thyng. thanne Axede Anon Mordrayns the kyng Of hem that Abowte hym were, “?if that Ony Man they lakkede þere, Owther knyht Owthe sqwyere, Owthe[r] Ony Oþer persone In Ony Manere.” thanne Abowtes hem loked they Anon, And þ? Capteyn Of kome þanne was Agon. thanne seide the kyng “ful Certeynle, It is Ryht now grete Merveil to Me but the Enemy hym haue forth bore that with-Inne vs was herberwed to fore.” Whiles they weren Of spekyng Of this Matere, A lady to þ? kyng Anon spak there: “Sire, ful gret Merveil Mow ?e have Of þat holy Ermyt, So god me Save, that ?e hider browhte with ?ow, how that so sore he slepith now, that neuere ne waketh for non tempest Of Al this storm, Mest ne lest. And I wolde that to hym ?e go to weten how this tempest myhte be do; For whanne this Enemy was Agon, In Al the See tempest was there non. thanne wente forth the kyng ful faste: This Goodman he fond thanne Atte laste Evere Slepenge In On degre, and ful sore wepynge Euere lay he as they he hadde ben ful wakynge, So sore he wepte In his Slepynge. Whanne the kyng Sawh hym slepen so sore, he Made A signe that Abowtes hym wore, “Awaketh hym, he seide ful softely, and by hym Abydeth stedfastly.” and thus he seide In his wakyng, “ha! thow Enemy, thow fowle thyng, why hast thou here boren Away Owt Of Oure schip A man this day?” thanne Made he moche More Morneng þanne Ony tyme to fore, and More wepyng; and Evere Abod the kyng still there to knowen Of this good Mannes Manere. And so long þ? kyng Abod In that plas that þ? goodman ful Awaked was, and Nevertheles not for than the water In his Eyen stille was than. “Ha! sire!” quod he to the kyng thanne, Why loketh On Me here so Many A Manne?” “For sothe, sire,” quod the kyng Ageyn, “We han ?ow beholden here In Certayn; For ?e han slept so stedfastly, And we In torment, sorwe, and Cry: and ?it woken ?e neuere for non thyng, for tempest, sorwe, ne Cryeng; and In ?owre slepyng so gonnen ?e speke þat for sorwe we wenden Oure hertes to breke.” Thanne seide this Good Man to the kyng, “Certes, Sire, there-Offen is non Merveillyng; For In My sleping, as I lay stylle, I sawh a thing that liked me Ille.” “What may that be,” quod the kyng. “Sire, I schal ?ow say with-Owten taryeng. “Sire, In Myn Slepyng here I say On Of ?owre knyhtes this Selve day, wheche I trowe it be Of Come ?oure Capteyn, that Is ?owre Castel In Certeyn. and how there-Offen it is betyd, ?e scholen wel heren, and ?e Abyd. he lovede so sore the lady Nascien hot paramours, As I say ?ow pleyn, and Neuere his Wille Myhte he haue For non thing that he Cowde Crave; and Evere Abowtes here faste he lay, but he ne myhte spreden be non way. and whanne the Enemy gan this Aspye, Towardis him faste Gan he to hye In liknesse Of that lady Gent wheche Flegentyne hyhte verament, and seide ‘And thow wost becomen My Man, thy wyl wold I fulfillen than; what that Evere that thow wilt do, ?owre wille to haue whanne ?e liken so.’ “thanne he hire Man becam Anone, and his saviour forsook thus sone; and Sethen that tyme In-to this day hath he ben hire Man verray, Into this Owr Of Midday ful Ryht that I thus here Slepte In ?owre Syht. So that it behappede now this Cas That this Captein In his Chombre was: thanne Aperede there to hym Anone the Enemy In lyknesse Of hire thus sone, whiche he wende hadde ben Nasciens wyf, whom that he lovede with Alle his lyf; and as thing On Erthe he lovede so sore, Neþer Of Alle thyng he desired More thanne with hire to don Folye; and thus sone he gan to here Aplye, And to hire he Ran with A ful gret ber, and his Caytyve lecherie fulfilde ther, where-thorwh this gret tempest sekerlye, here-Offen it Cam, As ?e sien with Eye. “Whanne this Caytyf thus hadde I-do, Into hire Owne forme thanne torned sche hire tho, and seide that she wolde him with hire bere Evene As hire Owne Man whiche was there. thanne so gret drede hadde this knyht, whanne he be-held that fowle wyht, That Nethir On God neþer On holichirche he ne Cowde not thenken, ne non good wirche; lo! thus Sore disceyved he was, thorwh drede and sorwen In that plas. So the Enemy hym there took vpe Anon In hys Nekke, and with him gan gon like As ?e both herde and Sye; So In My slepe dede I witterlye, As it tho plesede the goode lord, he it me schewed be his Owne Acord. “And whanne I sawh the Enemy the knyht so bere, thanne wepte I sore, As ?e syen here, And Into the tyme that I waked was I ne hadde neuere Reste In this plas, Ne ?it ne have for sorwe and drede whanne I say the Enemy the knyht so lede; For In myn herte I sorwe ful sore That the Devel thorwh sweche deseyt thore, And thorwgh swich Misaventure, boþ? lost body &amp; sowle, I the Enswre. and this is the Cawse Certeynlye that I slept here so stedfastlye whiles that the tempest dured here, thus Slept I In this Manere; and thus hath the Enemy deceyved that knyht: Wherefore, gracious lord, of thy Myht, and it, Goode lord, thy wille it be, So On his Sowle thow have pyte.” This Aventure Anon Abowten schewed was To Nasciens wif, &amp; Oþere In that plas that thike tyme with-Inne þ? schipe were, the bettere from Synne to kepen hem þere and bettere serven here Creatour, and hym better worschepen &amp; honour. thus the schipe In the se gan to go On day &amp; Oþer, bothe two &amp; Fro as the wynd it Gan to blowe, tyl at the laste with-Inne A throwe They Aryveden In gret breteyne At the Castel Of Caleph In Certeyne, whiche that Next to North gales was Of Al that Rem In that plas. whanne they weren Arevyn Echon, here Osteyowrs they maden forth gon, and Maden Redy here pavylowns, here hors, here Armures, here Akatowns; &amp; whiles thus besy they weren In Certayne, they lokeden A?ens A Mowntaygne, they syen where that Comen two knyhtes On horsbak I-armed Evene Owt Ryhtes, and hem fayllede non thing, I vndirstonde, Sawf that non Glayves hadden they On honde. and whanne they seyen the knyhtes Comen prikyng so sore, A?ens hem they dresseden Anon thore, vppon here destreris forto Ride, with tho knyhtes to Meten that tyde. thanne Axeden they the knyhtes Anon ‘what they weren, &amp; whedir they wolde gon.’ “Sire,” quod these knyhtes, “Cristened we be.” “Now, goode Sire, quod they, whennes be ?e?” thanne Answerid kyng Mordrayn, “And we ben Cristened, Sire, In Certayn, And In baptesme Cleped I was kyng Mordrayn, kyng of Sarras.” Thanne Anon Adown they Alyhte, bothe the kyng and Eke the knyhte, and seiden, “Sire kyng, welcomen ?e be Ful sekerly Into this Contre; For In Many A place we ?ow han sowht ?if we myhte happen to sen ?ow owht.” Anon the kyng seide to hem Ageyn, “Now, leve Sires, whens Comen ?e pleyn?” “Sire Nasciens knyhtes forsothe we be, that hider Comen to Meten with the.” “Me forto Meten?” quod the kyng thanne, “how was there war Offen Ony Manne?” “Sikerly, sire kyng, quod the knyhtes tho, here-Offen wisten we longes A-go; For it is past Sixe dayes In Certeyn Sethen my lord told vs ful pleyn, that this day, Oþer to Morwen with-Owten faille, Into this same port scholde ?e ful saylle.” thanne spak the kyng with milde speche, “doth Of ?oure helmes, I ?ow beseche.” And whanne that here vesages weren Overt, he knew hem Openly thanne Apert. Thanne was the ton Clamacydes,— Of wheche this storye Aforn doth Rehers,— and the tothir knyht hyhte sir Naron, whiche was bothe kyng and qwenes sone, and therto A worthy knyht, As Often hadde ben proved In fyht. Thanne dide the kyng Of his helm Anon, And On fote with hem gan to gon, For the grete Ioye that there was Cowde non Man devysen In non plas. And the kyng hem kyste ful Often sithe whethir they wolde oþer nolde, he was so blythe; and as gret Ioye Of hem Made trewely As he hadde begeten them with his body. Whanne the knyhtes þat at þ? see side were, behelden the Ioye that the kyng Made there to hem that he with Mette so, where-Offen Mochel they Merveillede tho, that the knyhtes wenten forth bedene to weten what this thing Scholde Mene. and whanne Ech Oþer gan forto beholde, thanne was þere Ioye ful Manyfolde, Ful Mochel More thanne was be-fore. but whanne Flegentyne herde tellen thore that they weren hire lordis knyhtes, thanne to hem sche Ran Anon Ryhtes, and hem there kiste ful Often Sythe, So glad sche was, so Ioyful and blythe, that Neuere herte Of non womman Of so Mochel Ioye Cowde tellen than. thanne Axede sche aftir Celidoyne hire sone, ?if Owht they wiste where he was be-Come. “Certes, lady, they Seiden Ageyn, ?e scholen hem Sen ful sone Certeyn, both ?owre sone and Ek My lord, Al heyl and qwert, At On word; For he him Ordeyneth with his Compenye hedirward as faste As he kan hye. For he knew wel In ful Certeyn, this day Oþer to Morwen to Meten ?ow pleyn: and there-fore hens scholen ?e not Gon Til he ?ow here visite Everichon.” Of wheche tydinges the king was glad, And Anon his Ostoyours he bad ‘that his pavylouns Alle pyht they were In a faire Medwe besides there, Evene faste be the see side, that sire Nasciens þere he myhte Abyde; And Also that herberwed he myhte be, Sire Nasciens and al his Compenye, and with hym Dewk Gaanor that with him thedir Cam thor. And Anon diden the kynges Comandement Alle his Meyne With good Entent: For so ful of Ioye they weren sekerlye So that for Ioye hem thowhte they flye. And as they weren thus In werkyng, They Syen where Nasciens was Comeng Down of An hy Mowntaygne, and with him a gret Compenye In Certaygne. Whanne the kyng that gan Aspye, Anon he horsed hym ful sekerlye And hise knyhtes Everichon, &amp; Faste A?ens this Nasciens gonne they gon; Al so faste As they myhten Ride, Eche Man his hors prekede At that Tyde. thanne to-gederis Gonnen they Mete, and ful Often they kisten ful swete, and wepten for Ioye bothe harde &amp; sore Alle the Compenye that there wore. But of the teres and of the Wepyng that the dewchesse Made Ouer Alle thyng whanne hire lord &amp; hire Child sche say, for Ioye sche swowned ten sithes that day; so Everichon wenden þat there was, for Ioye sche wolde han deid In that plas: ful gret Ioye was that Nyht that þ? kyng made of Nasciens, I plyht. and whanne they hadden sowped Al In fere, as to sweche Lordis belonged there, thanne þ? kyng Axed Of Nasciens Certeyne how he fond his sone Celydoyngne. and he told hym Al In fere “how In the Castel Of Galafort he fond hym there dispwteng A?ens the Sarrasynes Maistres Of the lawe, tho wethirwynes; but how that he thedir tho Cam, ?it Enqwered he not Of non Man; but with this dewk I hym fond, As I do ?ow to vndirstond.” Thanne Axede the kyng Of Celidoyne Anon, how Into that Contre he gan gon. “I schal ?ow tellen, quod Celidoyne than, how that I Cam to this good Man, and ?e welen lestene and herkene to Me, and Ek Al ?oure hole Compeyne. “Certeyn, from ?ow whanne I gan gon Into that vessel to-forn ?ow Echon, he tolde me that the same Nyht Cristes peple Ouer the Se wente Ryht drye vppon here feet As On the grownde, As I telle ?ow this Ilke Stownde, So paste I long thorwh the See, day and Other, with-Owten Compene Of Ony worldly Erthliche thyng sauf A brid that browhte me my lyveng: Every day Ones with-Owten les that brid to Me so gan pres. thus wente I forth bothe day &amp; Nyht, tyl it liked Oure lord Of his grete Myht that at þ? laste I Cam to Galafort, and to that Castel I gan Resort; but I hadde ferst longe ben In þ? se Aftir goddis wille, as it scholde be. “Whanne þ? schipe was Comen to the lond, A man to me Anon there gan fond, ‘Go thou Owt Of this Schipe here;’ but I hym not knew In non Manere, So that Owt Of þ? schip I wente Anon, his Comandement Only for to don; and me thowhte he was A good Man, For to-wardis the Castel wente he than. and whanne to the Entre that he gan go, Anon his fynger took he tho, And vppon the ?ate A Cros he Made, where-Offen gret Merveille thanne I hade; for the Cros becam blod Red vpon the ?ate In that sted. thanne seide this Man to Me trewlye, “wost þou what this doth signefye?” “Nay, sire, forsothe, thanne quod I, I knowe not þ? Signefyaunce trewly.” “thanne vndirstonde thou Ryht wel that I have thus Markyd this Castel Aftir the Signe Of holychirche, For they with-Inne so scholen werche Ferst of Ony In this Contre holy chirche to worschepen In Eche degre. And vndirstonde that this Cros here Ne schal not faille In non Manere, But hem Availlen It schal Algate that it beholden, bothe Erly and late, and therto ne scholen haven non sodeyn deth that it doth worschepen, and be the gate geth; and to the lord Of the Castel he may ben Sure to faren ful wel. “Thus the goode Man tolde Me that Cros there Made ful Sekerle. thanne be the hond he took me Anon, and In At the ?ate he Made Me gon, and browht Me Into the Castel fer with-Inne, and tyl Into A gardyne I Cam, he wolde not blynne, the wheche vndir the hyghe towr was; and there A welle was In that plas, whiche was ful delitable and fayr to se, and swete and delicious In Alle degre; And there fownden the dewk Gaanor, In whom the Enemy hadde Entred thor The same day In the Morwenynge, and browht hym in gret temptynge, and bereft hym Clene his Mynde, to Maken hym don thyng that was vnkynde; For his Eldest Sone there took he Anon, And In that welle wolde han drenched hym son. whanne the goode Man beheld Al this, That so fowle wolde han don Amys, he bereft the Child Owt Of his hond, and blew In his Face, as I vndirstond. thanne thus sone he Cam to his wyt Ageyn, As I ?ow sey, Sires, now In Certeyn. “thanne this Goodman Riht Anon, Er he ferthere thens wolde he gon, he spreynte that welle Alle abowte, and the Child there-Inne wesch with-Owten dowte; and whanne he hadde thanne thus I-do, thanne þ? Child In Clothes he lappede tho, and seide to dewk Gaanor, “there, behold this Child that thow sixt here Is now browht Owt Of the develis servage whiles he is A Child of ?ong Age, For Cristendom he hath Resceyved here; therfore I Charge the In Alle Manere, that now from this day forward, Of Celydoyne and hym thou take good Garde. and troste the wel Now In Certeyn that I wolde not leven the, Celydoyn, but for to bryngen the Only in Creawnce, And thy Creatour to knowe with-Owten Variaunce” “thus Cristened the Child þ? good Man there, And Me to Gaanor be-took Al in fere: thus dide this Goode Man, with-Owten dowte, that the Croys On the ?ate Mad with-Owte. and sethen that tyme ?it hiderto he ne wolde Neyther Gon to ne fro but ?if he hadde Me In Compenye, So mochel Evere Aftyr he gan In me Affye. Thanne Everyday I gan hym Schewe The poyntes Of beleve vppon A rewe, and ful knowlechinge and verite Of the Ryht beleve ful Sekerle, and Of Cristendom Everydel As I haue herd told be holy Gospel. “Thanne seide dewk Gaanor Anon to Me, That In gret Ese scholde he Neuere be Tyl he knewe the sothe verray whiche were to holden the better lay, whethir the Cristene lawe, Oþer Sarazine; thus faste In his wittes he gan devyne. Thanne Made he there A gret Semble Of Alle the Maistres Of Sarrasene, what they Cowden seyn to Cristen lawe, Owther it depreven In Ony Sawe. And Thus Maden We Manye Asemble for that same Cause ful Sekerle; and tyl it happed vppon A day that theke dispetison ?e Comen &amp; say. “Now haue I told yow Al my destene, In what Manere it hath happed with me Sethen the tyme I parted ?ow fro, How that Into this castel I gan go. Now telleth me, And it ?ow plese, Of ?oure Aventures &amp; Of ?oure Ese.” Thanne began the kyng to preye To Sire Nasciens that he scholde seye what Aventures that hym come to, Sethen the tyme he wente hem fro. “Sire, be ?owre leve, quod Nasciens thanne, I schal it Neuere tellen it to non Manne, but ?if it In Confesciown be; sweche thinges ben Many þer-Offen sekerle; but Of A Ieawnt I schal ?ow telle, swich A Cas with hym Me beFelle, Of wheche there ben In the Mowntayn Thre Grete towris I-mad Certayn: this, quod Nasciens, I kan wel telle, Alle the Cas how it be-Felle; This is the sothe as I ?ow say: “whanne from Belik I Rod the ferste day, and to the Mowntayn whanne I was gon, thanne with this Ieawnt I Mette Anon that lay there and Abod his pray, as it was his Custom Every day, that from A port Cam Of the se, weyfareng men to wayten sekerle; and hem wolde he slen Anon, Owther to his presown with him scholden gon. and Anon As he me Sawh Comen there, he me Gan to Assaillen In his Manere. Thus lasted longe that ilke Melle be-twene hym &amp; Me full Sekerle, tyl that I was so forfowhte That non lengere stonden I Mowhte. Thanne Cam Nabor, that was my knyht, and fond me there So wery In fyht, that me Cam forto seken there, and Slowh the Ieaw[n]t In Esy Manere; and aftyr wolde he me han Slayn, For with him I wolde not tornen Agayn; but Owre lord it Suffren Nolde, that me there so slen he scholde; but thorwh that grete lordis Myht, he fyl ded at my feet Anon ryht.” and After he tolde hym Everydel Of the deth Of the lord of Tarabel, how that with thondir I-slayn he was, and how that ded he lay In that plas. but of Alle his Othere aventure he nolde not tellen, I ?ow Enswre, For non thing they Cowden do, tyl there-Offen that he knew Mo. CHAPTER XLVI. HOW MORDREINS DELIVERS JOSEPHES, IS STRUCK BLIND, AND TURNS HERMIT; AND HOW CELIDOYNE IS MARRIED. Thus spoken they longe of this Matere, and Gret Comfort to hem it was there that hem god schewede so his Myht, that departed weren Many A Nyht, And so sodeynly to-Gederis I-Comen Alle, Gret Ioye Amonges hem was be-falle. Thanne Axede the kyng After Iosephes Anon, Into what partyes that he was gon. thanne ansswerede Nasciens to hym ful sone, &amp; seide, kyng Crwdelx hadde hem in preson done. thanne answerid kyng Mordrayns Agayn, that vppon him wolde he werren ful pleyn, And distroyen bothe Rente And lond, and Al that Evere he kepith In hond, but ?if he deliuere Owt Of preson Iosephs and His Meyne Echon.” and to this they Cordeden Alle, what so Evere there-Offen myhte befalle. vppon the Morwen, whanne it was day, he Comanden his payylouns to ben taken Away, And Comanded his Ost Anon to Maken hem Redy Everichon; and so Ryden they forth In Compenye Tyl to Northgales Comen they Sekerlye. thanne sente he to kyng Crwdelx In haste, ‘that the Crestene he deliuerede faste, wheche he kepte In his preson with-Owten Skele Other Ony Reson; and, but my biddyng he do, Certeyne It schal hym Greven In Every veyne, Other I schal hym putten In swich a place, thens Owt to Comen schal he neuere han grace.” whanne these Messengers forth weren gon, and to kyng Crwdelx Comen thus son, and tolden him Clene his Message, which took he In pryde and In Rage, ‘and Nolde ryht nowht don for his sonde, but Charged hym to gon Owt Of his londe.’ whanne kyng Mordrayns here-Offen herde telle that kyng Crwdelx was so fekel and felle, Anon kyng Mordrayns gan to Owtraye, and Al the Contre gan for to Afraye, and brend bothe Castel and town, &amp; there dide he mochel distrocciown. whanne kyng Crwdelx herde Of this, that kyng Mordrains dide so mochel Amys, after Alle his peple thanne sente he þere Into Alle Contres bothe fer &amp; Nere, that to hym they scholden Come faste to the Cyte Of legwetone In haste. and whanne thedir Assembled they were, be Acomptes .v. thousend w[e]ren there, what On horsbak and On foote, as here kyng dide hem boote. and On the Morwe atte Owr Of pryme he him buskede forth betyme vppon the Cristene forto Ryde, So he hym Ordeynede At that tyde. and whanne they weren Owt Of þ? Cite the Mowntawnce Of half here Iorne, thanne Cam A paynem to þ? kyng Anon, “Siker vs behoveth Everychon to vs forto taken Oure Armure, and þat Every man In him self be sure. Lo, behold the peple Of Cristiente, how faste On vs the gynnen comen fle, A thowsend On ward here Mown ?e se, Of Men wel harneyse[d] In Alle degre.” Whanne these tydynges to kyng Crwdelx Come, It was past pryme to-wardis the None; and anon he axede A paynem ful Certeinle what peple there was Of Cristiente. “?e, sire, trewly, quod the Messenger, Of Cristene is Gret peple ther.” anon the kyng to Armure wente, and Ordeyned his batailles veramente, and to Euerich Ordeyned A governour, whiche him thowhte nedful In that stour. and In the Ordeyneng Of his bataille, the Cristene Of A Mowntayn discended sauns faille, harneysed Clene In Alle degre: this behelden the Paynemis sekerle, and sire Nasciens here ledere was, A worthy knyht, and ful of Gras. whanne bothe batailles Asembled were, Atte Erthe was feld Many paynem there, And a gret Cry Anon there Was Of bothe Ostes In that plas. There A man Merveilles Of Armes Miht se, Of sire Nasciens In Many degre, And Also Of þ? dewk Gaanor; So Manie Merveilles wrowhten they thor, that wondir it was forto se Of tho two worthi knyhtes sikerle. Thus tho two Batailles I-sembled were, as to-forn ?e herden rehersen here: there slowen they paynemis Manion, that lyen there as dede As ston. thanne Entrede In to bataille kyng Mordrayn, with Many A knyht and Many A swayn; and so On bothe Sides fawht he sore, and tawht the Sarra?ines Of Cristene lore, &amp; swiche stowte strokes ?af he Abowte, that Many paynem he Made to lowte. thanne kyng Crwdelx beheld Al this, hym thouhte that pley wente Al Amys; thanne kyng Crwdelx gan hym to discrye, And Comanded his Men Anon In hye, “werre ?e faste vppon this Man; And that he ne skape ?if ?e kan, but him ?e sle, &amp; saveth hym Me that he not Askape In non degre.” Whanne they herden here lord sein so, A?ens kyng Mordrains Gonne they go, and what with swerdes and with spere they hunten kyng Mordrayns ful sore there, and so Manye woundes On hym he bar, that Merveylle was they ne hadde slayn him thar; and Evere he defended him As A man So Merveillously, that it was wondir than that Evere Ony man Of his Age Scholde haven half so moche Corage; ?it Sekerly slayn scholde he han be Ne hadde dewk Gaanor ben Sekerle, that thedir Cam be Aventure, to Rescu goddis knyht, I the Ensure. And whanne that he say kyng Mordrayn On the Erthe liggen In Certeyn, and vnder-nethen here hors feet, Into that part he prekede Also skeet, and his swerd On lefte he lyft vpe there, &amp; Mette with kyng Crwdelx In Evel Manere; so he smot hym On his helm An hy, and sore hym wowndid &amp; bitterly, that Owt Of his Sadel he fel ful son, and Rescu hadde non oþer for hem Echon; but Atte Grownde As A ded Man lay, which was to hym A sory play. and whiles the dewk Gaanor fawht so, Sire Nasciens In to that part gan go; There As kyng Mordrayns was holden down, Amonges hem he prekede As A fers lyown, and disparpoilled that Meyne Anon. Into that pres he gan forth gon, and On bothe Sides leide On so faste, that Made the fir owt of here Eyen breste. and whanne they of North gales gonne be-holde that here Lord At the Erthe lay Colde, and wownded Evene to the ded, and Myht not Remwen owt of þat sted, thanne dismayed weren they Everychon, and to here hors they fledden Anon, and homwardis gonnen to flen wel faste, whanne Owt Of þat Ost they myhten breste. And thus As ?e han herd now here, They of Northgales Scomfited were. thanne whanne kyng Mordrains sawh hem fle, Thanne Riht Anon Comanded he That Of hem scholde Asckape not On, but Into the Cyte After hem Gon, and that with-Inne with hem ?e be, what so befalle In Ony degre. they fulfilden the kynges Comandement, and aftir they preken verament, Tel they Comen to that Cyte, and In with hem Entrede Certeynle, So that there Amyddes the stretes, Of paynemis they Maden ful gret hepes, that non Man non grownd ne myhte Sen there, but Al keverid with blood Every where; For there was so gret Mortalyte, and Of paynemis ded so gret plente, For so sore that day they fowhte, that of miscreaunt ne paynem they ne Rowhte; but long Er that it was Eve that day Neþer paynem ne Miscreant þere lefte In fay, but dede they weren Everychon, That on lyve ne lefte not On. At Even whanne Mordrayns Cam to his Ostel, his Meyne that he trosted ful wel Seiden, “Of ?oure Age was neuere Man non that swiche Merveilles myhte werken As ?e han don.” thanne seide to hem the kyng agayn, “It was neuere I, lordinges, In Certeyn; For he that alle strengthes ben herberwed Inne, Me hath deliuered from Paynemis Gynne; and ?if ?e supposen it In Me trewelye, Sekyr the thinken On me folye.” thanne On-armed they hym Anon, And On hym fownden wowndes Manion, So that Abascht the weren ful sore; So many woundes he hadde thore. Thanne gonnen they Axen Of his Chere, and how that he felte his herte there, he seide that harm felte he Non Of As Many woundes As hym weren vppon. Thanne took he Iosephs Owt of preson Anon, and with hym his feleschepe Everychon. whanne Iosephes was Comen to þ? paleys, A?ens hym the kyng Ran &amp; wolde not ses, and for gret Ioye Often hym kyste, for wel he loved him, and that he wyste. thanne Iosephes Axede hym Anon what Made him Into tho partyes gon, and the kyng hym took On Syde Fer from his Meyne At that tyde, and tolde him Al his Aviciown that be Nyht he hadde In Sarras town; “this, Of My Cawse was the comenge, I sey ?ow, Iosephes, with owten lesenge.” “how is It thanne Of Crwdelx the kyng that vs putte In to presowneng?” “Sire,” quod kyng Mordrayns to hym Agayn, “This day In bataille was he slayn;” and told hym Of Al the victorye That God hadde sent hem sekerlye. thanne seide Iosephes to hym ful sone, “Lo, Sire, how the goode lord kan done, how goodly he schewet his powere Amonges the Cristene that so fewe were, A?ens þ? kyng of Northgales to han victore, and he In bataylle to be slayn sekerlye.” that Nyht In the Cite weren Esed Everichon, Alle the Cristene be On and be On; And vppon the Morwen they Resen alle, And on knes there gonne they falle To-fore the table of Seynt Graal; there Maden they here preyeris, boþ? gret and smal, And thankede Owre lord god of his Seignourie Of that he hadde sent hem victorye, And of the Conqwest of Northgales kyng: thus to god maden they here thankyng. and Iosephes, that of the Cristene, Maister was, him gan to Reversen In that plas, and to-fore the holy vessel he wente To sein his Masse there presente, As he was wont with devocyown with Manye an holy Orysown. thanne kyng Mordrayns, þat longe desired hadde he Apertly the Seint Gral forto se þif it Ony wyse ben Myhte, the Nerre he dressed hym to haven A syhte, Nerrere than he scholde han do, &amp; Anon A vois Amongs hem cam tho That Openly seide to the kyng, “Go thou non ferthere for non thyng;” but ?it Cowde þere neuere tonge telle, Ne herte Nethir thinken ne spelle, the gladnesse and þ? desir Sekerle that blessed Seint Graal for to se; So that he drow hym Ner and Ner, whiche Sore him Aftyr for-thowhte ther; and thus sone there discendid On that his syhte benam hym Anon, and Ek his power and his Myht Also, that myht hadde he neyther to stonden ne go, Ne Onnethis Ony membre to Meve; lo, what he dyde his God to greve. whanne he Sawh Oure lord Avenged so be On hym for his trespas there Openle, For he hadde broken his Comandement A-forn Alle the peple; he seide present, “A, Iesu Crist, ful swete lord, thou hast me Schewed thorwh thy word that A fool I am thorugh my trespas! A, swete lord, I beseche the Of gras! and, good lord, that thou hast me sent, It pleseth me ful wel In myn Entent. Now, worthy Iesus, lord of gret Renown, that ?e wolden graunten me for my Gerdown For my symple and powre Servyse, that I ne deye not In non wyse Tyl that þ? goode knyht of þ? Nynthe degre Of Sire Nasciens that I Myht se, whiche þ? Merveilles of Seint Graal schal do, that I mowe sen hym to-foren me go, that I myhte hym boþe Clippe &amp; kisse, And that were mochel of my worldly blisse.” whanne the kyng hadde mad this preyere, Anon A vois he gan there here, And seide: “dismaye the not, sire kyng, For God hath herd thin Askyng, and thy wil fulfild schal be Of þat thou desirest ful Sekerle. For deyen schalt þou nowher here Tyl that knyht to-foren the Apere; and what tyme he Cometh to the, thy sihte A?en schal ?olden be that thou schalt se ful Openly Alle Manere Of thing ?at is the by; Ek thanne Of thy woundes heled schalt þou be, and not to foren, sire kyng, Sekerle.” thus the vois to hym seide there, and him thus be-hyte In this Manere, that theke knyht he scholde se whiche that so moche desired he. and as Only the vois there Mente, It were foure persone veramente, Of Iosephes and his fadir Iosephe, Nasciens and Celidoyne An hepe. And whanne the servise Was Al I-do, the holy vessel they worschepeden Alle tho; and whanne they hadden so I-don, To kyng Mordrayns they Comen Anon, and axeden how it stood with hym Of Alle hise woundis so sore &amp; Grym. thanne he Answerid hem Anon, “Certes, he seide, my sihte is gon, and Al my power Is me bereved that Onnethe may I steren membre ne heved, For þ? grete Forfet that I haue do sethen to this place that I gan go, For that I desirede forto se thing that nowht belonged to me, therefore this veniawnce here sekerly On me Oure lord hath taken Openly. And I to ?ow here now make surawnce that there nas neuere thing so mochel to my plesaunce as that is now this sonde ful sikerle; For now wel seker here may I be that me Oure lord for his Child doth holde, that Of My sinnes me Chastiseth Manyfolde.” Thanne Gonne they wepen Alle In fere For the repentaunce the kyng hadde there; thanne axeden they him what he wolde do. he seide ‘that to Galafort thanne wolde he go, For he wolde maken that Maryage Of Celidoyne and þ? Maiden Of high parage, which was the kynges dowhter label, An Onest Mayden, and I love hire wel; for this is be Goddis Ordenance that it thus scholde be with-Owten variaunce;’ and that liked hem Alle ful wel to do; Thanne forth to galafort gonne they go. Anon whanne that Sarracynte the qwene knew how it stod al be-dene, Gret sorwe &amp; deol þere gan sche Make Anon Ryht for hyre lordis Sake, and so diden al the Baronage that Ouer weren Comen at þat passage; For the kyng so hadde lost his syht, and therto Of Alle his Membres the Myht; so diden Nasciens &amp; dewk Gaanore, For his deseise wepten they ful sore. and In Middes Of Al here Morneng they browhten An hors to the kyng, And An horsbak Setten hym there; but power to sitten hadde he In non Maner. and whanne the Barowns behelden this Syht, that On horsbak to Sitten hadde he non Miht, A lyter they maden there Anon that the kyng mihte forth Inne gon, and Evene thus In this Manere the kyng to Galafort ladden they there. that Same day, Schortly to telle, Celidoine to this maide was wedded ful snelle whiche was the dowhter Of kyng label, and ?oven hem p[o]cesciowns Manye &amp; fel, and sesid hem Into North gales lond, kyng of that Rem As I vndirstond; So that .viij. dayes lasted this Mariage Of tho two Children Of high parage, and ful gret Ioye there was to se; but not so mochel as there scholde han be as ?if the kyng hadde ben In hele; Of Iustes ne pleyes nowher ny so fele. and whanne this Mariage An Ended was, As there it happede thorwgh goddis gras, whanne tyme Cam, As god it wolde, an Eir they Engendreden bothe faire &amp; bolde, which A myhty man was In tyme Comenge, and Of A foreyn lond he was Mad kynge, and Aftyr his Graunt-fadyr to fore, Nasciens was he Clepyd thore, lik As be the devyn Schewenge was browht to Nasciens In his slepynge, lyk As he sawh In that wryt there which was hym browht In preve Manere. whanne this Maryage was Al I-do, thanne seide kyng Mordrains to his barowns tho, that non lengere with hem wolde he dwelle. “what is thanne, Sire, to don, ?owre wille?” “that Schal I sein here riht Anon to ?ow lordynges now Everychon; and aftir Iosephes that ?e sende that me may Conseillen Into good Ende.” thanne to Iosephes gonne they gon, &amp; preiden hym to Come to þ? kyng Anon; and he forth Cam with-Owten taryenge to weten the wyl Of Mordrains the kynge. and whanne þ? kyng hym herde there, he him Axede In this Manere, “Sire, of Cownsail I wolde ?ow pray what is best to don In Ony way, for I wolde that ?e wolden Conseillen Me Where I myht ben In place preve, Awey from this peple here that scholen ben trowbled In diuers Manere, whiche that were gret Noysaunce to Me Amonges hem thanne forto be, for to me scholde it not elles do but Angwisch, peyne, &amp; Mochel wo.” “Sire, quod Iosephes to hym Ageyn, Of this Cownseil I wele ?even ?ow fayn; For besides in this forest here An hermyt newliche is herberwed there, which is A Man bothe holy and Able, and with him to be, for ?ow it were Covenable.” whanne the kyng this word herde, ful joyfully thanne he ferde, and to Iosephes seide thanne certeinle, “Sire, my pastour, I wot wel ?e be, that my sowle schal defende from my fon; Now, good Sire, lede me thedir Anon where I may Enden my Servise to my lord god, that high Iustice, Is As mochel as that I may with my tonge him serven from day to day; For of Alle myn Othere myhtes and powere ful clene hath he me berefte here. lord, I-worschepid mot thou be Of Al that Evere thou hast sent Me; and whanne thy wille is, me to Restore to myn Syhte As I hadde to fore.” Thus ful longe spak kyng Mordrayn To Alle his barowns In Certein, and took leve of dewk and knyht; for on the Morwen he wolde forth Riht. and to hem he seide Everichon, “be me taketh Ensample Alle Anon, that ?e offenden not ?owre Creatour be day, ne be nyht, neþer In non Owr; and ?if ?e don As I ?ow say, than seker mown ?e ben Everyday, Into what partie where so ?e gon, ?e scholen han victorye of ?oure fon. And ?if In ony peryl that ?e be, he wele ?ow deliuere ful sekerle; and as Of Sarracynte, my qweene &amp; wyf, which that I holde a ful good womman Of lyf, I ?ow alle preie ful hertyle that to hire good kep taken ye, and hire to don worschepe In Alle Manere As to ?owre worldly lady here; For therto ben ?e bownden Echon be the legaunce ?e han me don. and ?e, sire Nasciens, my brothir dere, that Of Alle othere to me most chere, I ?ow herteliche now beseche for my wyf, with mylde speche, whiche that your Owne Soster Is, that be non wyse sche fare Amys; and þat ?e loven hire wel &amp; hertyly As A good womman and a worthy; and ?if Evere ?e lovede me, so loveth hire In Alle degre; and that ?e welen kepen In worschepinge My scheld, þ? which I with me gan bringe; wheche scheld, as ?e wel knowe, In bataille I bar ful Many A throwe, and specyaly that ilke day whanne Tholome we token In fay; and loketh that this scheld ?e kepen as trewly as ?oure herte with-Inne ?oure body; for ho so Evere In bataille it bere, he schal have vittorie Every where; and for this cause, brothir sire Nascien, I ?ow it betake A-forn Alle Oþer men, For ?it In tyme Comeng scholen ?e se, Many myracles þerby wrowht scholen be.” And In this Manere Mordrains the kyng, his wif and his scheld betook In keping To sire Nasciens, his brothir dere, and remwed on þ? Morwe, Alle In fere, To the Ermytage, to that good man of whiche that Iosephes to him spak than; so that for love of kyng Mordrayn, with-Inne schort whille þere In Certayn, A fair Abbey I-mad there was, and a ful gret, In that plas; so I-fowndid was it there with white Monkes in faire Manere; For Often sethen Entrid was þ? kyng, thedir to him cam Many A lordyng, and manye of his barowns Also, with him to dwellen for Evere mo; so that in theke Abbey dwellede stille þ? kyng Al so longe As he was blynd, Tyl that Galas to forn was bore, (Of wheche we spoken of here-to-fore, whiche scholde comen of Nasciens lygne, the Nynthe, as ?e herden Of told to fore tyme,) which that A worthy knyht scholde be, &amp; to þat Abbey Mordrains scholde comen to se; and ek to visiten, as it seith here, the story of Sank Ryal In this Manere; and also as myn sire Robert of Borron, Whiche that this storie Al &amp; som Owt Of the latyn In to the frensch torned he, be holy chirches Comandement sekerle; and as holy chirche Afermeth Also, how longe king Mordrains lyvede þere tho, Two hundred ?er &amp; More Aftir sire Nascien, As this holy storye Reporteth then, Tyl that Cam the Nynthe persone yn londe Of Nasciens kynde, now ?e vndirstonde, of wheche that Galaaz was his Name, a ful worthy knyht, And of gret fame. Thus lefte the king In that Abbey, And Nasciens In Galafort Sekerly dwellyng with dewk Gaanor, and mochel Cristene peple with hem thor, bothen of dewkes and of Chevalrye, and of worthy men a gret Compenye, that weren ful Redy for to fyhten For the love of Crist god Almyhten, A?ens the Miscreantz bataille to bede where so they weren In Ony stede. CHAPTER XLVII. OF JOSEPHES IN CAMELOT, AND OF KING AGRESTES'S TREACHERY AND DEATH. whanne Iosephes say þat Mordrains þ? kyng was I-browht to his dwellyng, And Nasciens belefte with Gaanor that Of Galafort was dewk thor, than Iosephes departed thenne In hye, and with him his Compenye and Of his kynnes men Also, Abowtes In the Contre forto go, the holy Ewangelye forto preche, and the peple, Of Christendom to teche. anon from Galafort gonne they go &amp; at Nasciens and þ? qwene here leve token tho, and At Alle Othere knyhtes In fere. thanne forth here weye wenten they there Into Manye A stronge Contre, to prechen the peple ful certeinle. thanne to a Cyte they comen, God wot, which was tho Clepid kaAmalot; and this the Richest Cite was Of Alle breteygne In Ony plas, and Ek it was of sweche bownte that Alle kinges weren crowned þere Sekerle, whiche that weren of paynem londe, In þat Cite As I vndirstonde, For it was more had In worschepinge thanne ony oþer Cite with-owten lesynge. In wheche tyme whanne Cristene thedir come,— Iosephes and his Compenye Alle &amp; some,— there was A lord, And Ek was he kyng, the moste fers Man In this world levyng, and his Riht Name was with-Owten les properly there was he Clepid Agrestes; and whanne Iosephes was Entred there, &amp; his Compenye with him Alle In fere, ful faste gan he preche ful sekerlye the Name &amp; þ? power of God Almyhtye. And thike tyme Abowtes kamaAlot þere Nere but Miscreawntes Every where, That, so as Goddis wille it was, thike day Convertyd was In þat plas A thowsend &amp; Fyfty Sarrazines that to fore tyme weren wethir-wynes, and Torned to the Cristene lay, &amp; forsoken Sarrazines for Evere &amp; ay, and Al here false Miscreaunce that to fore they kepten with Mischaunce. whanne that this kyng Agrestes beheld his peple with so gret pres, and that so Manye Convertyd were, where-Offen ful Sorweful was he there; þerfore so gret sorwe thanne took he, that to Mannes herte non grettere myhte be, For he was the falsest Creature That In this world lyvede, I the Ensure. Thanne thus bethowhte hym this fals kyng of a fals tresown Anon be Coniectyng, and thus to him self he gan to say, “how may I best werken this ilke day? For so mochel peple I-torned there Is From my lawe now with-Owten Mys, that I ne wot how to do, so manye of hem ben now Ago; For Of hem ben More than we, therfore Cristened now wil I be In semblaunce and In significaciown, Cristened to ben be fals Assumylaciown.” and whanne þat Iosephes thens was gon, thanne supposide he sone Anon— what be preyere and Manasynge— his peple A?en to his lay to brynge, &amp; what for drede Of deth and veniaunce to bringen hem to here ferste Creaunce. And thus On the Morwe I-crystened he was Of Iosephes In that Same plas, In distroction Of his Owne lif To Endles peyne with-Owten stryf. thanne ful glad was the peple tho, For In goodnesse they wenden he hadde it do, and wenden he had ben trewe Cristen Man; but Al for falsnesse was It than, and As A fals Crestene Aperid he there, The peple to disceyven Everywhere, For the devel was Closed In his herte that from hym nolde neuere asterte, and lette hym from Alle dedis goode, &amp; torned hym from God þat deyde On Roode; So that the peple Cowde not Aspye his Falsnesse nethir his trechorrye; that ?it so b'encheson Of the kyng Anon thorwgh þ? lond weren Cristened Everychon. thus Iosephes .viij. dayes Abod there Til Al that Cite I-Cristened they were, and Of his Cosynes he lefte there twelve: So that thens he wente hym selve, and Charged theke .xij. Alle In fere the peple Of Cite to Enformen there, and to techen hem In Swich degre that In hem the devel non more Entren scholde he, hem forto torne to here Olde lay: thus bad he hem prechen Every day. And whanne thens whanne he was gon, Iosephes &amp; his fadyr &amp; his Meyne Echon Into the partye of scotland Sekerlye; thanne this Agrestes, ful of Envye, vppon a fryday ful Sekerle Sente Abowtes Al his Contre For Alle the grettest of his lond, that faste to hym scholden they fond. For so mochel he knew Of hem Anon, that fals Cristene weren they Everychon. thanne whanne they weren Comen with-Owten faille, to hem he discurede his Cownsaille. thanne was þere On that Landoyne hyhte, A ful fals man, &amp; Of gret Myhte, And to hym thus seide this Agrestes “?e mosten me helpen In My deses.” “Sire, quod this Landoyne thanne, þe knowen I am ?oure Owne Manne, þerfore to me seith what Evere ?ow liste, For Onlych to me Mown ?e Triste; and, be It wisdom, Other be it folye, I Schal It don, Sire, sekirlye.” Thanne seyde the kyng to hym Ageyn, “My purpos schal I tellen ?ow pleyn, and what I thenke forto don Of myne liges now Everichon, Only to Maken hem tornen Ageyn to Owre ferst lawe, Sire, In Certeyn. for the lawe þat I have Resceyved nowe, In manye partyes it doth me Rewe, but I hate it More now Certeinly thanne Ony Worldly thing trewely; and for I se wel that it stont so that my peple I may not Ouergo with-Owten strenkthe Of myn baronye, þerfore Aftir ?ow sente I In hye. thus werken wile I ful previle, And senden Aftir this Meyne Into My Chambre be On And On, thus prevyly Alle scholen they gon; And there A Cros scholen we Make Onlyche for the Cristene sake; and wheche Of hem hit worschepe do, be-twixen vs we scholen hem slo; and tho that welen forsaken hyt, Of here dethes scholen they gon qwyt.” herto Acordede landoyne Anon, “Sire, ?oure wille schal be don, For I Acorde to ?owre Cownsaille; and, sire, I trowe it schal Availle.” Anon they senten ful Certeinle Aftyr the grete Men Of that Contre, and thus, be here fals purposing, tho that to hem not wolden ben Assentyng, beheveded On Aftyr Anothir, As wel the soster as the brother, thus tyl Manye they hadden Ouergon Of goddis peple ful gret won; &amp; Manye Oþere that weren but of tendre Age Tooken A?en to here ferste homage, for drede of deth, to here ferste miscre Aunce; this was to hem A fowl Meschaunce. and whanne the kyng thus hadde Ido, the xij goodemen thanne took he tho which weren Of Iosephes kynrede, and towardis þ? deth he dyde hem lede, and seide to hem pleynly Anon, ‘that ded scholden they ben Everychon; but ?if here Goddis worschepen they wolde, distroyen he wolde hem bothe ?onge and Olde.’ thanne they Answerid him Ageyn, ‘that wolden they neuere don In Certeyn; for drede Of deth, neþer Of othir thing, Neuere wolden they forsaken hevene kyng.’ and whanne the kyng herde here talkynge, Anon with-Owten More taryenge he dispoilede hem Everichon, and hors Comanded to bryngen Anon, and hem drowh thoruh that Cyte atte hors Ars ful sekerle, To A Cros that Josephes Ordeyned there At the Entre of the Cyte In his Manere; and took On Of hem þere Ryht Anon, &amp; to that Cros bond him thus son, and with grete Malles Of Irne tho Mochel sorwe he dyde hym do; and so there beten hym vppon þ? heved that On þ? Cros Al his Brayn beleved: And thus I-Martered Alle xij they were At thyke selve Cros Evene Ryht there. So that It happede, With Here blood and with here brayn that there stood, the Cros Everowned was Abowte, that it to be-holden it was gret dowte; So that the Cros be-Cam Al Red Of þ? blood [þat] was sched In that sted. thanne the kyng Agreed he was Of the veniawnce In that plas. thanne to the Cyte he Entred Agayn, and Of tre he fond a Cros ful pleyn; thanne Camanded (sic) he Ryht Anon that Cros Awey forto be don, and ben drawen thorwgh þat Cyte bothe Openliche And Ek preve. and thus sone As this was don, Owt Of his wyt he wente Anon, And On his hondis he gan to frete, and þere A ?ong Child gan he meete, wheche same Child he strangelede Anon, and Ek his Owne wyf there-Aftyr son; Ek his Owne brothir he slowh Also. thanne forth In the Cyte gan he to go Cryeng and belwenge As A fend, For that the Cristene he dide thus schend, and Evene In Middes Of that Cyte, In ful gret myschef þere deide he. Of this Manere Of deyenge hadde þ? peple gret Merveillynge, and senten after Iosephes In gret haste, ‘that to hem he scholde hyen hym faste, For Nede they hadden Of Cownsaille, what thing þat myhte hem best Availle.’ whanne Josephes here-Offen herde telle, Faste þedirward hyede he hym snelle with wepyng Of teres, And sorwe of herte, with strong Angwisch, and sorwes smerte, Alle xij Martires be berrede there with hevy herte and hevy Chere, To-forn the same Cros Al in fere there As his Cosines I-Martired were. and that same Cros Abod stille Red Many wyntres Aftyr In that sted; for there Crist so gret Miracles wrowhte for theke Martires þat hevene so bowhte, thike Cros chonged nevere the Colowr, but Algates Red In Everich Owr, In remembraunce Of the martires twelve that suffrede deth for god hym selve; and that was the Cause, I sey ?ow pleyn, that þ? Rede Cros was it Called In Certeyn; and thus it dured Evere Mo Tyl kyng Arthowr gan forth to go, and that the Ende Of Sank Ryal fulliche be Ended with gret and smal. Whanne Iosephes had thus I-do, and I-beryed the Martyres tho, Anon he Ordeynede In Alle haste, and Comaunded the Cristen Al so faste, Alle the temples to breken Adown that In þat Cyte weren In-virown, and the ymages to breken Everichon that þere weren Mad Of tre other ston; and al that Evere belonged to paynem lawe, Anon riht he dide hem down drawe; And In Middis Of that Cyte there A chirche Of seint stevene he dide Arere. and whanne the Chirche I-Rerid was, and the peple I-stablisched In that plas, and to Cristene lawe I-browht Agayn, thanne wente he thens In Certayn. CHAPTER XLVIII. OF MOYS'S PRESUMPTION AND ITS PUNISHMENT; AND OF BRONS AND HIS SONS, AND ALEYN THE GROS. whanne Owt Of þat Contre he was gon, and his Compenye with him Echon, In to A place he Cam pleynly, And On hyhte Bron wente hym by, a good Man, &amp; An holy lyvere, algates with Iosephes wente þere. So happede it vpon a Fryday as to-gederis they wente be þ? way, and happede that theke day bothe In fere at the table of seint Graal seten there, but betwene hem two sekerly was a gret spas left Openly, the spas Of A Mannes sytteng betwene hem with-Owten fayllyng; and Amyddis the table was this spas, where-Offen they merveilleden In þat plas. thanne was þere On þat highte Peers, Cosyn to Iosephes, thus gan Rehers, “Sire, why ne Clepen ?e som Man here that In that place myhte sitten there? For so streite here, sire, we Sitte, and Other goode men At Owre Mete, In distresse And In Mal Ese, and þat voide place myhte vs plese.” “Peers, quod Iosephes thanne Agayn, This place, I schal telle the In Certayn, Is Ordeyned here for non Man that here I knowe Oþer Aspie kan; but it is don for signefyance, Peers, I the telle with-Owten variAunce, whanne that Iesus his Sene Made Among his disciples to Maken hem glade, and In the Middes Sat he there, þat signefieth that this Is voide here; and but þ? holyere man he be þat I konne wit, Elles schal there non Man here syt.” Tho that At thike table were, these wordis to presomcioun token there; and tho that weren dwellyng In synne, After here Mete ne Cowden not blynne, but Ay talkeden Of this Mater, and seiden ‘it was fable, In here Maner, and that A lesyng Iosephes had I-mad;’ thus with-Owten faille they seid: “for As Esely A man Myht sitten there as In Ony place with-Owten fere, Nethir non more peryl scholde he have thanne In Anoþer place, but sitten as save.” To this word Assentyd ful foure &amp; twenty that of Iersualem weren Only, Of wheche, tweyne gret spekeris were, that Symon and Moys weren Cleped þere, &amp; seiden, “lordynges, howe semeth ?ow here Of Oure bischope that thus vs doth lere, that thike place voide scholde be In signefiaunce Of An hy degre, And that folye it is to sitten there but ?if a passing holy man he were; how thinkyth ?ow be this qwestiown? Ys it Owther trowthe, Owther Ony Resown? For he seith it is folye gret, Ony man to sitten In that set.” “Now, Certes, quod the tothir tho, It is ful lik for to ben so, Rathere a leseng than Owht Elles, thus vs thenketh, as he spellis. but Is it not for the beste that we ?it not breken Iosephes heste, Ne non Man forto Sitten there tyl we knowen more Of his Manere?” “In the Name Of god, quod Moys thanne, And ?e welen hym preye not-for-thanne that to Morwe I myhte sitten there, I wele It don with Ryht good Chere.” “Now, certein, quod these Othere tho, And we wisten ?e wolden don so, we wolden him preien with good wille, to weten what he wile sein vs tylle.” so to Iosephes they Comen Anon, and preiden him faire Everichon, &amp; seiden “A man we han Amonges vs here that Is worthi to sytten there; wherefore we preien ?ow for Cherite, and for Al Oure worschepe sekerle, that him ?e wolden let sitten there To Morwen, sire, At his dynere.” thanne Iosephes Axede hem Anon “?if that Amonges ?ow be swich On that desireth forto sytten there, and is not worthy In non Manere?” “?is, forsothe, they seiden Alle, swich grace Amonges vs is befalle: Moys it is, sire, sekerly, ?oure Owne Cosin and Oure, sothly.” “A, quod Iosephes, how may this be? what tyme Nether his fadir ne he Ouer the se myhte not vs sewe, but leften behinde Al the rewe Among the tothere that hadden Misdo, that for sinne with vs myht not go? and now ?e sein that he is so good a man, and worthy is to sytten there than! I May it not leven In non degre that so holy A man he scholde be, but that it so plese to Oure lord Of A wikked man to Maken A good.” “Sire, what liketh ?ow forto sein so? we knowen him worthy with-Owten Mo to sitten In that same place, ?if it so be ?e ?iven him grace; and þerfore we preien ?ow Euerychon that In that place he myhte sitte Alon: and þere schole ?e preven goddis wille, whethir that he be goodman Oþer ille.” “I wele wel, quod Iosephes tho, that Goddis wille were fully do; but I ne kan trowen for non thing that he scholde ben so good Of leveng; ?it neuertheles suffren wele I that he sitte there trewely.” And they him thankede Everichon, and forth to Moys they wenten Anon, &amp; þere Al to-gederis tolden hym It, how In þ? voide place he scholde syt. thanne he seide ‘he wolde it do, And þat riht fayn he was þerto.’ Thus Al that Nyht Spoken they no More tyl On the Morwen at Midday thore. thanne Comen they to Moys, his felawes Echon, and seiden “Moys, now mown ?e gon, and sitten as ?e hyhten ?isterday, &amp; Ek as to vs alle ?e gonnen say.” thanne Mois seide he wolde it don; and to that part he wente Anon where that Iosephes &amp; bron seten In fere, and thus to Iosephes he seide there; with so pytows chere to hem he wente, Semenge a good man As be his Entente. thanne to him quod Iosephes there, “loke be non weye thou sytte not here but ?if thou knowe þ? Man worthy, Oþer ellis it schal þ? Repenten trewly. For troste the, Moys, now In Certeyn, that here non synnere may sitten pleyn; for this place doth signefie the place Of goddis sene sekerlye, þerfore, be war, Er þou here Sitte, that þou best worthy thi self wyte Of Alle this general Compenye; and ellis here to sitten, it were folye, and ?if Oþer wise with the it be, I drede þou wilt ben lost Certeinle.” Whanne that Mois this word herd, as A man afrayed, riht so he ferde; ?it neuertheles he Answerid Ageyn, ‘that worthy he was þere to sitten Certeyn, and þerto he trosted In his degre þat Owre lord god not wroth wolde be.’ “Come forth anon, quod Iosephes thanne, and sit dowun here as a worthy Manne; &amp; ?if it so be as thou dost schewe, we scholen it knowen sone Al this rewe.” þanne Came forth Mois Anon; betwene Iosephes &amp; bron he gan to gon, And þer adoun he gan to sitte; but ful sone he repented itte. Moys hadde not longe I-seten there, that from hevene Cometh In A wonder Manere Sevene hondis, to Alle here syht, Eche brenneng as brond so bryht; but the bodyes that weren Of tho they mihte not se for what to do, but this alle they behelden ful wel, how fir and flambes they Casten Echedel vppon Moys there that he sat, there Alle the peple sawh wel that; And þat as lihtly he brende there as a drye busch whanne it is On fere. and vp him lifte tho handes Anon, &amp; with him In to þ? eyr gonne they gon Al so brenneng as he was, and boren him Into a ful fer plas. whanne they that at thike table were, Syen the hondes Awey hym bere, they weren Abasched Everichon, and to Iosephes they seiden Anon, “A, sire Iosephes, now knowen we wel that þou seist trowthe Everidel. For a gret synne it is to do, that Sege to Neyhen Ony mo; For we knowen non Man worthy here In that place to sitten there. Now, goode sire, and it be ?owre wille, whedir that he is, ?e wolden vs telle; and whethir he saved Other dampned be, that ?e wolden vs tellen for Charite.” “here-Offen Certein scholen ?e be whanne tyme Cometh Sekerle, ?e scholen him sen where þat he Is, Apertly to ?owre Eyen with-Owten Mys; thanne scholen ?e knowen In Certeyn whethir he be In Ioye Other peyn.” Aftyr this they wolden no More Of that Mater Axen Josephes thore; for Alle Abasched ful sore they were Of that Syhte they Syen there. and whanne I-Eten they hadden Echon, thanne seide Bron to Iosephes Anon, “Sire, Of thing that I schal Axen the, I preie ?ow þat ?e welen Conseillen Me.” “Seith on, Bron, quod Iosephes thanne, and I wele Cownseillen ?ow As I kanne.” “Sire, .xij. sones I haue, quod he, that alle ?oure Cosines seker they be; Do hem Comen to-fore ?ow Echon, and thanne axeth hem be On and On what Maner Of Men that they welen be, Owther wedded men, Owther speritwalte.” “this schal I wel don, quod Iosephes thanne:” So let he sende Aftyr Every Manne. whanne to-forn him, Iosephes, weren Comen Echon, thanne he E[n]qwered Of Ech be his On, ‘what Maner Of Man he wolde be.’ So þat .xj. Acorded Into On degre, ‘that wedded wolden they ben Alle, what Aventure so that hem be-falle;’ but the .xij. brother Answerid not so, For ‘Oþerwise he thowhte to do, and that Neuere wedded wolde he be, but Al his lyf Chast virgine sekerle; and Alle dayes tyl he gan to sterve, that holy vessel wolde he Serve.’ This Ches that brother, as I ?ow telle; lo, what grace that hym befelle! and his xj bretherin I-wedded to be, for that Chosen they ful Sekerle. And whanne Iosephes beheld this On brothir, what he hadde Chosen Aforn Alle the tothir, he gan him to Clippen and to kysse ful Often sithes with-Owten Misse, and to the xj seide he thanne, “Of ?ow han Chosen Ech Manne that A wif wedden wele he. ?e scholen it haven ful sekerle, For I schal Maryen ?ow Everichon, Swiche as ?e desire here Anon; and God grawnte ?ow grace þat ?e so do, trewe wedlok to kepen for Evere Mo.” To the xijthe brother seide he there, “Tweyn thinges han ?e chosen here: the ferste, to kepen virginite; þ? secund, A Servaunt Axen ?e to be, Forto Serven this holy vessel which that is here, Seint graal. On Of these I graunte ?ow wel; þ? Grete god þ? toþer ?ow gr[a]unte Ech del, That ?e Alle dayes Of ?owre Lyve That Mown be, and him Only worschepen In alle degre; and that ?owre flesch ne tempted be, To non Maner lust Of lecherye, but that ?e flen alle maner of fole; therto preyeth God Enterlye. and for that ?e han Chosen virginite, and Mynestre to þ holy vessel to be, Of On thing I sey ?ow In Certeyn, Aftyr my deth scholen ?e ful pleyn the lordschepe Of that vessel have, It forto kepen bothe sownd and save. and whanne Owt Of this world þat ?e scholen go, loke ?e thanne to whom ?e deliueren it to, that he be A man ful Of grace &amp; ful Of Goodnesse In Eche place. this ?ifte, my frend, ?eve I to the, For that thow Axest virginite.” and þere Anon he knelide A-down, and thankid Iosephes with good devociown, there anon ful sore wepynge as he to-forn him was knelynge; So that after the deth Of Iosephe the holy vessel dide he kepe. thanne Iosephes to his bretherin retourned Anon, and hem Maryede Everichon, Eche man Aftyr his Owne wille, thus here Mariages he gan fulfille. Whanne that Iosephes thus hadde I-do, forthere Into breteygne thanne gan he go, and with him his Compenye, Into swich place as god wolde him gye. and non day þere was þat he forth wente that his Compenye Encresede veramente, Som day be xx, and some day be Mo: barefot Aftyr hym gonnen they to go, and forsoken here Richesses Everichon, and forth with Iosephes gonne they gon. for ?it Cam he neuere In non plase but þat be him gret peple I-torned wase, and hem Cast Owt Of Miscreaunce be his wordis, swich was his chawnce; and be the vertv Of the holy gost, whiche þat is lord Of myhtes Most, The strengest paynem þat Evere was, he dide him torne be goddis gras, So þat, thoruh his goode preching, Euery day his Compenye was Encresing. Vpon a day as they forth wente, In a wastable Contre veramente, where that was scars of vyaunde, as this storie doth vs vndirstonde: and vndirstondeth ?e now verament, that Al the Compenye that with him went, Ne weren not worthy Sufficed to be Of the holy vessel Sekerle; but Manye of hem þat with him wente weren holy lyveris, and Of good Entente; and Oþer that leveden In lecherye, and In Oþer dedly synne witterlye, &amp; that here lyf nolde Chongen there For Sermown ne for non preyere, but lyveden aftyr lust of here body, wheche torned hem to gret foly. Thyke day, whanne they Entred were Into the valey that I Rehersed Ere, whanne Into the Middis that they weren gon, A gret stanke fo Wnden they Anon, And At the hed of thike stang they fownden A vessel As they gonne gang, And A Net þer-Inne, fysch forto take: thus wrowhte Only god ?it for here sake; and whanne that they to the stang weren gon, they Casten Of here Clothes riht Anon For the strong hete that there was, As theke day happede be Cas. thanne be-gan Iosephes his servise Anon As he was wont forto don, and with him Othere Of his Compenye that goode lyveris weren trewlye. and tho that to thike Servise vsed not were, here preyeres they seiden Amonges hem there, and preiden to god, for his grete grace, hem forto bringen Into swich a place where they myhte haven here sostenaunce For here leveng, and to his plesaunce. Theke day Alle the Cristene were In Worschepinge Of the holy vessel there; and whanne they hadden don what they wolde, Anon they Seten vppon that Molde, and spredden Abrod vppon here knees Towaylles and Empty dowbleris, as men that wolden here fast breke, down In that Medwe þere they sete; For Othere tables weren there non but þat weren mad Of flesch and bon. and whanne A-down that they weren set, Thanne Cam On peers with-Owten let, that Cosin there to Iosephes was, and browhte seint Graal Into þat plas; and so þat be vertw of thike holy vessel Al the table was fulfeld wel Of Alle Manere Of vyawnde that herte cowde thenke Oþer vndirstonde. thus there As Alle these good men sete, Fulfylled they were with Alle Manere of Mete; but in place as the Synneris were, Non Multiplicacion was not there; Of theke forseid holy vessel Fulfild weren they neuere A del; So ne wiste the Synneris what to do, For non vyaunde ne hadden they tho. Aftyr Mete, whanne vpe Resen they were, The synful to Iosephes Comen there, and seiden “sire, what scholen we do? but ?if ?e ?owre Cownseyl putten vs to, Elles ben we ful Evele be-gon, For nethir mete ne drynk haue we non; therfore for vs mosten ?e preye, that we for hunger here ne deye; For the vessel vs repleynscheth not here, þerfore ?e mosten In Other Manere.” thanne Answerid Iosephes to hem Ageyn, “Now Mown ?e knowen In Certeyn that ?owre God han ?e forsake; and whiles that ?e to God diden take, thanne was he to ?ow[re] fadyr ful kynde whiles that ?e him hadden In Mynde, and sethen that stepchildren that ?e ben, he hath þow for?eten ful Clen. Now þerfore Ensample mown ?e take; It Nis not Good hym to forsake. And ?if stylle With Hym Wolde ?e han be, Non thing ?ow scholde han lakked Sekerle; and ?it not-withstondyng Al this, I schal ?ow Cownsayllen with-Owten Mys, b'encheson that ?e han non Relevyng at this tyme here In Etyng.” Thanne Anon Iosephes gan forth Calle the xijthe sone of Bron, as gan befalle, wheche he hadde Chosen to the seint Graal, where-Offen Maister he made hem with Al; whos Name was Cleped Aleyn the Gros, A ful holy man, And Of gret loos; (but ?it this was not that Aleyn That of Celidoyne discended pleyn; for that Aleyn, kyng Crowned he was, and so was this Neuere In non plas.) Whanne þis Aleyn to-fore Iosephes gan gon, to hym he seide to-forn hem Echon, “Alayn,—that Of this world shalt be the Moste gracious Man Of thy degre,— Go thou to this stange Anon; and Into that vessel that ?e gon, &amp; take the Net that ?e finden there; Into þ? water it Caste In ?owre Manere, and taketh fisch for this Meyne, wherby sosteyned that they Mown be.” This Child dide his Comaundement, and to þ? water wente with good Entent, and Into the stangne the Net þere Caste, and to londe drow yt Atte laste. Whanne they that stooden vpon þ? lond, And there Abyden Goddis sond, the Net to þ? lond they drowen wel faste, and there-Inne to loken hadden they haste; and but On fysch fownden they Sekerly, but it was ful gret trewely. and they boden him ‘Asayen Eft sone ?if Ony bettere he myhte done; For the tenthe part Of theke Meyne with that fisch suffised not scholde be.’ and he seide þat he wolde no More Into that stangne Comen thore. This fysch began he to Cutten Anon, and Into Certein pecis it don; Ek there soden Anon it was, and Comaunded hem sitten In þat plas. thanne so diden they Ryht Anon lik as they hadden Mester Echon. thanne Iosephes seide to Aleyn tho, “Wost þou not now what þou schalt do? Departe this fisch As I schal þ? telle; vppon here table thou do it ful snelle; At Ech Ende thou sette A Mes, At the Myddes Anothir, &amp; not thou ses. thanne preye to God ful devoutly, that he wolde Of his grete Mercy for the schewen grace In this Manere to tho Synful that weren there; that thoruh thi preiere fulfild myht be thike sinful peple thoruh his pyte, as thou his servaunt wylt Evere be to þ? holy seint Graal In alle degre.” Thanne began Aleyn forto preye with teres and with wepyng Of Eye Aforn the holy vessel A ful gret spas, Evere beseching God Of his Gras. Whanne he hadde I-don his preyere, thanne Iosephes Comaundement fulfild he þere, and sette this fysch In thre partye Oppon the Cloth ful Sekerlye. thanne þere Owre lord wrowhte Miracles Anon for Aleyn his chosyn, Amonges hem Echon. that with that fysch fulfild they were, Al the hole Compenye that was there, as they Al the world Of Mete to hem be Ordenaunce hadde ben gete; and lefte there ful gret plente Of Relef of that fisch ful sekerle. thanne to aleyn token they Ageyn the leveng Of that fisch In Certeyn; and there-with ?oven him A name Of wheche Evere After he hadde þ? fame; For Evere after I-Cleped was he “Aleyn the Riche Fischere” sekerle; and so Cleped they him Everychon, Alle þo þat with þ? holy vessel gonne gon. and from that day aftyre for Ony thing It was Clepid “aleynes stagne” with-Owten lesing. thanne so gret Ioye Amonges hem they made, that be Aleyn they weren so glade that non tonge ne Cowden it telle, Nether Of here Ioye halfendel Cowde spelle. CHAPTER XLIX. OF JOSEPH'S ADVENTURES, AND HOW HE BRINGS A DEAD MAN BACK TO LIFE. Whiles they spoken Of this Mattere, Iosephe to his sone Iosephes seide there, “Swich a talent Is comen to Me that I moste gon Into Anothir Contre, thedyr As God me wele lede, and there I hope ful wel to spede; and to ?ow schal I Retornen ageyn as hastely as I may, In Certayn.” Thanne Iosephe from hem departed Anon, and his weye forth gan he to gon, as it happede vppon A fryday To the forest Of Brooklond he took þ? way. and as he walkede In that forest he say A sarrazin that was ful prest; vppon An hy hors he gan ryde, And Salwed Iosephe that ylke tyde. &amp; a while to-gederis they hadden gon, thanne Axede the Sarrazin Of Iosephe Anon ‘Of what Contre that he was, and where he was born, and what plas.’ “Sire, I Am Of Armathie, In Certein, and thus I walk In Many A pleyn.” “how Come þou here,” quod þ? Sarrazin thanne. “Sire, be hym that mochel good kanne, that ladde the Children of Israel thorw þ? Rede se bothe drye &amp; wel: he Into this Contre hath me browht, whiche þat knoweth Eche Mannes thouht.” “What Maner Of Mester Man Art thou?” “Sire, I am A leche, I telle ?ow now.” “A leche,” quod the Sarrazin tho, “Canst þou Ony leche-craft do?” “?e, sire, quod Iosephe In Certein; I can helen Alle woundes pleyn.” “thanne with me schalt þou gon this tyde vnto my Castel here besyde; there haue I A brothir bothe sik &amp; sore, that sore I-wondid lith he thore, and al this ?er there hath Sik I-be Of A wounde In his hed sekerle. ?it Cowde I neuere fynde leche Non That him Ony Recur Cowde don.” “In the Name of god, quod Iosephe tho, and he aftir me wil do, and beleven that I wyl say, he schal ben holpen with-Inne schort day: Onlych thorwh my goddis Myht I schal hym keueren Anon Ryht.” “Of wheche god? quod the Sarrazine; we han foure Goddis, bothe goode &amp; fyne, Mahownd and TErmagaunt, goddis so fin; Anothir hihte Iubiter and Appolyn, and non Of these him helpe Conne do; How Cowdest þou thanne helpen him so, and be wheche God Of Alle these fowre Cowdest þou my brothir don socowre.” “be non Of these fowre, quod Iosephe tho, Cowde I neuere thy brothir Socowr do; for here myht may nowht availle him to helpen with-Owten faille; and þerfore disceyved art þou wel Clene ?if Ony socour In hem thou wene.” “That am I not, quod the Sarrazin, certeinly, For they ben Goddis Endelesly.” Whanne Iosephe herde the Sarrazine so speke, Anon to hym thanne he gan Reke, and seide “wheche goddis ben now tho that sweche Maistries Connen do? thi Goddis ben Mad with Mannes hand, I do the wel to vndirstand: Non more power hauen they Ouer the thanne thow Ouer hem, ful sekerle.” “?is, quod þ? Sarrazin, In Certein My goddis ben Of power ful pleyn, Not Only be here Owne fegure, but after hem þat ben Mad, I the Enswre; For I wot wel the ymages Mown not do, but they wheche aftir they ben Mad so Mown helpe and Socouren Every Man, Sikerly, Sere, I telle the Can, So Every God aftyr his ymage Socoureth the peple that ben Of Age.” “In the Name of God, quod Iosephe tho, and with the to thy Castel do me go, I schal the schewen al and som that Alle they han power non, Nethir to Meven neþer to Go, Ne thy broþer to helpe neuer the mo; and therfore deseyved ful Clene Art thou that so in hem belevest now.” “Wel Anon, quod the Sarrazyn thanne, be myn hed, As I am A trewe Manne, and thou hast mad me Ony lyenge, thou schalt be ded with-Owten taryeng.” Thus to-gederis forth they wente al that Morwenyng veramente til It were the Owr Of þ? Midday. Atte the laste that Castel he say; ful hye vppon A Mownteyn that Castel þere stood In Certeyn; ‘the Castel Of Roch’ I-Called it was, ful wel walled In Every plas, and therto þ? diches depe Inowh, deppere Abowtes A Castel neuere man ne sawh. whanne Iosephe and the Sarrazin Entred were, Anon A wylde lyown Metten they there, and to that Sarrazin he went Anone, and Of his hors pulde him thus sone, and there him strangeleden with-Owten dowte For Alle his Meyne that stood Abowte. and whanne they Syen here lord so ded, Mochel sorwe they Maden in that sted. thanne tooken they Iosephe there Anon, and to preson ladden hym thus son, and þerto his handes Ibownden him behynde: thus diden the Sarrazines so fals &amp; vnkynde. and Anon the false Stewarde with his swerd smot Iosephe ful harde Into the thygh a ful gret wownde, that his swerd to-brak In that stownde; So that half þ? swerd lefte In his thygh, the wheche to-broken was þere trewly. Thus with Iosephe ferden they there wel falsly In here Manere. thanne seide Iosephe to hem tho, “Sires, why faren ?e with me so?” “For we ne haven non Other Encheson,” thus they seiden to him Echon. “and whedir thinken ?e me to lede?” “Into A place þere thou shalt be dede.” “Ha, Sires, quod Iosephe tho, whanne In presown ?e han me do, Alle the sike Of the Castel bringeth to Me, And I schal hem helen ful sekerle.” “what Artow thanne, quod they, A leche?” “?e, Sire, he seide with schort speche, I schal hem helen full Certeynle ?if that they welen beleven On Me.” thanne browhten they þere lordis broþer In þat sted, that sore was wownded In the hed, that non leche to-foren helen Myhte. and whanne that he Cam In Iosepis (sic) Syhte, thanne Axede him Iosephe riht anon, how fern his hurt was Agon. he seide ‘more thanne An hol ?er;’ thus gan he tellen to Iosephe ther; “and ?if that ?e to me Conne do socowr, I schal ?ow Maken A man Of gret honour.” thanne Iosephe gan to lawhen Anon Afore the sarrazines Everichon, “how myhtest þou A Riche man Maken Me? thou Nart but pore In alle degre.” “?is, that I haue, quod the sarrazin Agein, plente Of gold &amp; Sulver In Certeyn; and therto Manye stones ful precious, and manye Riche Clothes, and delicious.” “Nay, quod Iosephe, this Richesse is nowht, and that schalt þou wel knowen In thy thowht; For I wolde weten now Of the, thowh thou haue Richesse so gret plente, and ley it to-forn the both tope an taille, &amp; let se what it can the Avaylle.” “Certes, quod the Sarrazin ful snelle, þer-Offen soth thou dost me telle.” “thar myhtest þou se, quod Iosephe thanne, that thou Nart but A pore Manne, For In this world Is tresour non swich that Maketh A man half so Riche As doth helthe, I telle it the; how thinketh þ?, sire, telle þou Me? for Sethen that be Richesse hele might þou not have, therfore aftir helthe that thou do Crave.” “that wolde I fayn, quod the Sarrazin tho, and I wyste how Evere to do.” “In the Name Of God, quod Iosephe thanne, I wele the techen now as [I] Canne.” “Telle me how, quod the Sarrazin, and I wele it don wel and fyn.” “?if thou wilt On god beleve, To Alle helthe thanne schalt þou preve.” “In God, quod the Sarrazin Agein, I beleve ful wel In Certeyn, and Not Only Oppon On lord, but On Alle my Goddis with On Acord.” “In fowre goddis, quod Iosephe ful hastile; whiche foure ben tho, telle thou me?” “that schal I do, quod the Sarrazin Agein, Mahownd and Iubiter Certein, Appolyn And Ek Termagawnt, these fowre Goddis holiche ich hawnt.” Anon Iosephe to him spak thanne, and seid, “thou art the more Folisch Manne; For these goddis that þou belevest vppon, Nether helthe ne bote mown don the non, Neþer to non Oþer Creature, ful sekerly I the Ensure, And that schal I proven the here Anon.” “let se,” quod þ? Sarrazin, that it were don.” “Take ?e that dede body Anon, and tofore ?oure Goddis ?e him don; and ?if that to lyve he rere him Ageyn thanne ben they myhty In Certein; and ?if that they Mown not don so, Elles ben they false for Evere mo, and thou to blame for thy beleve. haveth do; let se Anon this ?e preve.” “Trewly, quod þ? Sarrazin thanne, that herde I neuere speken Of non Manne; that Ony God myhte do, from deth to lyve a man bringen so; ?it Neuertheles Asayen scholen we to fulfillen thy wil ful Sekerle.” Thanne let this Sarrazin Iosephe vnbynde his hondis that bownden weren behinde, but Of his hurt non thing he ne wyste that þ? steward him hadde so thryste Into the hype with his swerd, where-Offen he was non thing Aferd. and whanne the Sarrazines thus hadden I-do, here lord to-forn here goddis [they] browht tho; Everichon they knelede A down, and preiden to Iubiter And Mahown. whanne thus longe hadden they preid there and Of his lif weren neuere the Nere, thanne Iosephe Gan hem Ascrien Anon, “ha! ?e Cursed peple Everychon! why worschepen ?e so this Mawmetrye that nowht ne may Availlen Sekerlye? weten ?e not wel they mown not Go, Ne speken ne Meven Neuere the Mo; behold how fairre this ded Man here Riseth ther vpe for Alle ?oure preyere!” Thanne Iosephe knelid þere down Anone, And there to God he Made his bone, “A thou Iesus God, ful myhty lord, that hider me sentest be thin Owne Acord thin holy Name forto declare In Eche Contre and Every whare Now, lord, herteliche I the preie Openly forto declaren thy feye, That thou Woldest here, lord, sche Wen thy Myht Openly here In these paynemes siht, this Caytevous peple that deceyved ben thorwgh mysbeleve, lord, As ?e wel sen.” Thanne Anon Iosephe the Erthe gan kysse, and vpwardis he dide hem dresse, and seide, “lordinges, beholde ?e here Of ?owre Goddis here the powere, and here strenkthes Anon Ryht, For they ben nethyr of power ne Myht.” thus sone with-Inne A lytel spas Iesus Crist þere schewede his gras; for þere the hevene Openede Anon, and As sparkelis Of fyr þere Owt gonne gon, and þ? Erthe be-gan to qwake, and Al the firmament to wexen blake; So that the Sarrazines Everichon wenden to han deid there Anon. thanne Cam there thondir &amp; lyhteneng A-down, and brenden Alle tho ymages In virown; and ek hem On smale peces to-brak, &amp; so they stonken with-owten lak, that alle they thowhten ded they were For þ? grete stench they felten there; Except Iosephe there Only, Alle ouercomen they weren Sekerly. And whanne they were comen to memorie Ageyn, Thanne Iosephe In this Maner gan seyn, “Now the sothe here mown ?e se, what myhtes ?oure goddis han sekerle, For there Nis non may helpen Othir, Nethir non Of Al this fothyr; and lik As brend here they be, So scholen ?e Alle ful sekerle; but ?if ?e tornen ?owre CreAunce, Elles to ?ow schal Comen Mischaunce.” Thanne seide he that hurt was, to Iosephe, there in that plas, “Sire, he seide, how hyhtest thou?” “Sire, quod he, Iosephe am I clepid now.” “what, art þou not a sarrazin thanne?” “No, quod Iosephe, I am A Cristene manne, and beleve On fadir, sone, and holy gost, wheche is but On god of mytes most.” “thanne, quod this Mathegrans þ? sarrazin, tho, In thre Goddis thou belevest Also?” “Nay, quod Iosephe, that may not be, For but On god they ben Alle thre; And þerto so myhty and so ful of powste that the dede to lyve Areren welen he, and ek, Alle tho that false be, Trewe he kan maken hem sekerle; and there Nis sinnere non so gret that he ne wile hem Clensen As sket, and As myhty god he wile him preve, To Alle tho that On him beleve; for wel mown ?e sen be ?oure goddis here, that he is lord Of so gret powere.” “Sertes, quod Mathegrans thanne, Sire, I hold the for a trewe Manne, and ?if he my brothir to lif wele bringe, I sey ?ou, Iosephe, with-owten lesinge, I schal neuere On Oþer god beleve, but Only On him, and þou this preve.” And whanne Iosephe herde him so say, a ful glad Man he was that day; Anon to the Erthe he knelyde Adown, and there he made his Orysown: “O thou God that Alle things wrowhte, And Al this world thou Madest Of Nowhte, The sonne, the Mone, and the fowre Elemens, and Of A virgine to be born with-Owten Offens, and Sethen On Croys I-don thow were, and there-vppon I-stongen with a spere, that so suffredist þou tormentes Manye &amp; felle, thy peple to beggen Owt Of helle; and thanne from deth to lyve þou Ryse Ageyn Of thin Owne Myht, Lord, In Certeyn: So worththily, goode lorde, schewe Miracle here, thorwgh thy myht this dede man to Arere, that Al this peple here, lord, May se thy werkyng and thin dignete.” Thanne Iosephe gan him vpe forto dresse, and not longe After, with-Owten les, the dede A?en to lyve he Ros, and After to Iosephe Anon he gos, and knelid A-down and kyste his feet Aforn hem Alle, and not ne leet, and seide to hym Aftyr his Owne lyst, “welcome, seriawnt Of Iesu Crist, that God Of the Croys thou took A-down,” (thus he seide with A gret Sown,) “that God Amonges vs the hath sent vs for to Cristene verament, to bryngen vs Owt of Endeles peyne, therfore Art thou Comen In Certeyne.” whanne Iosephe sawh hym so Aryse, he Made to God A worthy sacryfise, and wepe for Ioye and for pyte, that Alle the peple there myhte it se; And seide to hem that Abowtes him were, “Now mow ?e wel knowen and sen here that he is God Evere pereles, and Of Alle bowntes he doth not ses.” “Now forsothe, quod Mathegrans tho, It Is ful trewe thou seist me to, for Neuere hens forward I ne schal Certeyn On non oþer God to beleven ful pleyn; For now knowe I wel that my brothir Argon from deth to lyve here he is I-gon Onleche thorwh thy goddis powere; For now knowe I God with-Owten pere.” Thanne Alle the Meyne that In þ? Castel were, anon to Iosephe On knes fillen there, And with lowd voys Alle gonnen they Crye, “lord Iosephe, On vs thou haue Mercye! Of Oure Misbeleve And Miscreaunce, Goode lord, On vs þou take non veniaunce, and Neuere forward from this day we scholen werken A?ens thyn lay; þerfore, good Iosephe, so wisse vs here, and we it scholen fulfille In Alle Manere.” Thus they of the Castel Everichon weren there Christened forsothe Anon. whanne þ? steward beheld Al this there, that so hadde hurt Iosephe In swich Manere, Openliche there he it be-knewe, And ful sore þere-Offen gan he rewe, And how the swerd In him broken was, And the halfendel lefte In that plas, &amp; þ? Remenaunt scholen ?e þere fynde In his hype with-Owten lesynge. Thanne this Mathegrans Dyde serchen Anon, and in his hype they it fownden thus son, “A, Sire, quod Mathegrans, telle thou Me how of this hort helid scholen ?e be.” “wel, quod Iosephe, be goddis help Certeinle; but ferst of ?oure wounde hely[d] Scholen ?e be.” thanne the Remenaunt of þ? swerd he let bringen Anon, and to Mathagrans wounde leide it thus son; thanne thussone I-helid he was Aforn that peple thoruh goddis Gras. thanne leidde he þat swerd to his Owne wonde; the poynt thus sone Owt Cam In A stownde, More whittere, more fair, and More Cler An hundred part thanne it was Er; Not A drope Of Blood ne was there On, and that they Syen Every-chon, as thowh neuere In the flesch it hadde be, where-offen the Merveilleden ful sekerle. Of this, gret wondir gonne they Make; thanne Iosephe the swerd On honde gan take; “ha! swerd, neuere Ioyned to-gederis schalt þou be, tyl Into his hondis thou Come ful sekerle, that the Aventures of the seint Graal To An Ende schal bringen hem Al; and As sone as he þ? taketh on honde to-gederis schalt þou Ioyne thoruh goddis sonde; for this Ende that In My flesch was, Tyl that tyme schal neuere Comen In plas.” Thus Iosephe with the swerd there wrowhte; and ful faste to him thanne they sowhte, so that Cristened the weren Everichon Al so faste renneng As they myhten gon. And Agrons, viij dayes aftyr levede he Among that peple ful Certeinle. thanne whanne Iosephe scholde go, the swerd he betook hem tho, and they it kepte In Cherte, and gret worschepe it dide that Meyne. CHAPTER L. OF JOSEPH'S FURTHER ADVENTURES; AND OF THE CRIMES OF CHANAAN AND SYMEN. Thanne parted thens Iosephe Anon Al so faste As he Cowude gon, &amp; In his Iorne forth wente sekerlye there As he hopede to fynden his Compeny. And so As that it him happede so tho thoruh the forest of Darnantes gan he go; and whanne thens owt that he was past, To A gret water he cam In hast, the wheche was bothe depe and brod; there fond he his felawes þat þere Abod, and In non wise Mihten Over pase til he was Comen, swich was here grace, that there Rested hem Everichon to Abyden som passage Over to gon. and whanne that Iosephe they gonne to se, til Mochel Ioye Maden that Compene, and A?ens him they wenten Everichon Al so faste As they Cowde gon. “A, sire Iosephe, welcome ?e be! vs behoueth Conseil to taken Of the whether we scholen this water pase, Owther Abyden here In this place, for here is Nethir schype ne galeye that we mown In gon feithfullye; and this water so depe and perylows Is, that we it ne doren taken I-wys, and owre Maister the Bischope here Abideth ?owre Comeng with-owten dwere; And now that ?e be Comen vs to, Alle We hopen the bettyr Ouer to go.” “?e, quod Iosephe to hem thanne, I schal ?ow Conseillen Every Manne to knelen A-down vppon his kne, and preie to that lord In Maieste, In worschepe Of whom hedir we be gon, that he vs socowr wolde senden son, and schewen vs here som Tokenenge, Ouer this water vs forto brynge.” Thanne thus Anon gonnen they do As Iosephe there hadde tawht hem tho, and þer Anon they knelede A-down, And to God Maden here Orisown, ‘Over that water hem to bringe, and þer-offen hem to sende som tokenenge.’ thus In here prei[er]es Abyden they there from prime Into Midday Al In fere, and Evere Abyden the sonde Of god Almyht. So Atte laste hadden they An In syht, that Owt of a lytel busch there beside, Owt Syen they Comen At that tyde A lytel hert that was snow whit, a ful faire beste to here delyt, &amp; abowtes his Nekke A Chene Of goold, and with him fowre lyowns gonnen they behold, On be-hinde, Anothir him to-fore, &amp; on Eche side On, &amp; so ladden him thore; and as Cherly þ? liowns this hert gonne kepe, As the modir the Child lulleth On slepe. thanne these bestes Aprochede hem Anon, and thoruh the peple these liouns gonne gon, with-Owten blemscheng Of Ony Man. Anon there Iosephe thowhte than, whanne the hert þ? water say he take, and the lyowns him folwed as hire Make, thanne seide Iosephe to þ? peple Anon “Seweth ?e me now Everychon, And Alle Sawf scholen we be that Ouer this watyr wile folowen Me.” So that the water they Entred Anon, and Alle Sawf Ouer gonne they gon, Al so drye As vppon A Roche Of ston, In so stedfast beleve the weren Echon. thus pasten Alle that Compenye, Except On ful Sekerlye, thorwh verray grace and goddis powere, Faire Al Ouer pasten they there. Thus pasten they that water Every Man, Except On that hyhte Chanaan; and this Canaan that was thore, Of Ierusalem he was I-bore, and twelve bretheren hadde he, that with Iosep pasten sikerle. and whanne Ouer that water they weren gon, and parceyved þat here brothir thanne Anon was beleft On the tothir syde, thanne Mochel mone they maden þat tyde, and to Iosephe thanne faste gonne they go, and hertely besowhten Iosephe tho; “a, goode sere, that ?e wolden vs telle how this Aventure here befelle, that owre brothir is vs behinde; how may this be, and be what kynde?” “wele ?e weten the skele why,” quod Iosephe to hem Certeinly; “alle discharged Of synne ?e be, and so nys not he ful sekerle; wherfore hym behoueth to Abyden there, for with vs myhte he not Comen In non Manere; and ?if he hadde, I-sonken scholde he; therefore best for him is there to be; For ful gilty doth he hym knowe, that he ne myhte not passen forth in this Rowe.” Thanne gonne the bretheren to wepen Echon, and to Iosephe they maden Mochel Mon; “ha, goode Sire, how scholen we do, that Oure brothir ne myhte Comen vs to, for he is [t]here In stronge Contre, and fer from his frendes sekerle; and he socour hath he Ryht non, A, goode Iosep, how scholen we don? And þerto ful fer from his Contre; and we his bretheren ben Sikerle, for hym loven we ful Enterly As the flesch and blood of Oure Owne body; therfore, goode Iosephe, for Charite, helpeth that Ouer comen weren he; Oþer elles for sorwe we scholen deye certeinly, Iosephe, and In feye, ?if that we gon owt of this Contre but ?if that he In Owre feleschepe be.” Thanne thus wepinge Alle they preide, and thus to Iosephe Alle they seide. of hem Iosephe hadde gret pyte there, For þat Alle good men they were; and ful Of prowesse Ek therto, whanne that Ony thing scholde be do. thanne seide Iosephe ful Curteislye, “for ?oure love I schal it don trewelye; and ?it trowe I bettere that he were, &amp; that to vs he Come not here; and be hym more Evel may Comen vs to; Neuertheles ?oure wylle ?it wile I do.” So that to the water Iosephe A?en wente forto fullen here Entente, and vnto the water he gan to go, to þ? tothir side that he cam fro; And thanne to Chanaan seide he, “Now thin Owne levyng here myhtest þou se; and ?if In as good lif thou haddest I-be As thy brethren Aren Sekerle, thanne haddest þou not beleft here Sekerly, Kanaam, In non Manere.” thanne took him Iosephe be the hond, and thus seide, As I vndirstond, “Come On, Chanaam, and sewe thou me, and sawf and seker schalt thou be.” and whanne to the brinke they weren gon, thanne to Iosephe he seide Anon, “this watir it is bothe depe and blak, I ne dar not þer-Onne gon with-Owten lak; with-Owten A schipe other A galeye, lest I scholde perschen, Iosephe, In feye.” “Certes, quod Iosephe to him Ageyn, It nis non wondyr In Certein thowh þou In this water deidest here, Sethen thou Trostest non bettere In Goddis powere; Therfore here schal I leven now the, and to thin bretheren gon wile I A?e; and Merveille þ? not thouh þou longe here Abyde, for here mythest þou dwellen A long tyde, til fischeres here Comen seiling be the, þ? Over to bringen ful Certeinle.” Thus In this Maner Iosephe gan forth to pase, And Chanaam lefte stille In that place. whanne his bretheren behelden Iosephe ther, and sein not here brothir In non Maner, thanne grettere morneng gonne they make thanne ony tyme to forn for hys sake; but here morneng but lytel while did laste Aftyr that Iosephe they conne taste, So that with Inne A whille After, sone A fyschere vppon that water gan gone; and whanne that Chanaam Sawh hem ther, Anon to hem he clepid from fer, And preyde hem In to here schipe forto take him, forto veryen ouer that lake; So that Ouer that water he wente, And with his Compenye Mette veramente. and whanne his bretherin gonnen him beholde, they Maden Ioye ful Many folde, for they loveden him ful wel as bretheren Owhte Everydel, For him lovede they Al so dere as bretheren Owhten to loven In fere. whanne that Iosephe Chanaam gan se, “Chanaam, he seide, welcome ?e be! Chanaam, I kan the tellen tydynge: they that the hider dide brynge, they weren so wykked In Alle degre that Alle Goodnesse from hem doth fle, and þerto so sorwefully ben they be-gon, and that schalt þou sen here Anon; For Alle I-persched they scholen be, that Al this peple here schal se; and that schal ben here Gwerdown, for here Over bringeng with good resown; for they ben paynemes Mescreauns, therefore hem schal happen ful wondir chauns, for they wrowhten A?ens Goddis wille, hider the to bringe, I sey the tylle; and, for his Comandement that they han broke, In strong presoun they scholen ben stoke; and hem Alle Swelwen schal the see, bothe schipe and Man ful Sekerle, and that schalt thou sone beholde ?if it be soth that I the tolde.” Whanne Iosephe hadde told hem þis tale, þer be-gan sorwen with-Owten bale; For so gret A wynd þere Ros Anon, and Ouer that water it wente ful son, and Made þer-Inne Manye A ful gret wawe, so þat Ech Ouer Oþer gan Ouerthrawe, and dreinte this vessel there Anon, so þat persched they weren Echon, that Alle Iosepis Meyne þere beheld lik as he behyhte hem In that feld. Whanne they Alle this wondir hadde sein, To Iosephe they Comen Anon Certein, and seiden, “sere, what scholen we do? Scholen we now Ony ferthere go, Oþer scholen we stille Abyden here? ?e, Sire, and we Al In fere.” “Into A forest scholen we pase, and þere scholen we sen, be goddis grace, In what place that Moys is Inne, As I behyht ?ow Er that I blynne.” “Sire, quod they, scholen we thanne se Moys Owre brothir, where þat he be?” “?e, quod Iosephe, that scholen ?e Mois here sen In Alle degre.” Thanne from that place wenten they Anon, and toward the forest of darmandes they gonne gon. Thanne Aleyn, that Fyschere Clepid was, and Bron and Peers In that plas, and faste to Iosephe gonne they gon, And þere to him seiden thus Son, “Sire, telleth vs for Charite what signefiaunce þat this May be, Of this hert and fowre lyown þat thus here wenten With-Owten distroctiouns.” “Sires, quod Iosephe to hem thanne, I schal ?ow tellen As þat I Canne: It is Of God the signefiaunce, that to his disciples wile maken demonstraunce For ?e that In Synne hauen be, and forsaken It Certeinle, and ben I-Comen to A newe kende; what I schal now sein, take ?e In Mende, why that In An hert he gan him schewe; vndirstondeth my Resouns vppon A rewe. “Of an hert, the kynde Evere It is, From Age to ?ongthe to tornen I-wis: Ryht so dyde Iesu Crist; From deth Aros, As ?e wel wyst, that Is God and verray prophete, that On the Cros his lyf dyde lete. and be his whitnesse, vndirstondeth ?e his Modris and his virgynyte, whiche non Of hem Entachched was with non Maner Synne In non plas. and be his Chayne vndirstondeth ?e, that signefieth hvmylyte. “and be þ? fowre bestes In his Compenye, the fowre Evangelistes signefyen sekerlye, that Alle his werkis wreten Echon, and Of his blessid Miracles Manyon that here Amonges vs wrowhte he, As thowh A dedly man he hadde be. “Thus be the white hert vndirstonde ?e Crist In his holy virginite; and be the fowre bestes Also the fowre Evangely[st]es þat with him gonnen go, that these Ouer this water Owre Condyt hath be, As Openly here Alle Mown ?e se. and as blessedly As he aperith to vs here, As Angerly schal he In Anothir Manere To tweyne persones In tyme Comenge, be Arthures day that schal be kynge. and whiche two that they scholde be; On schal ben lawncelot ful sekerle; And the tothir, Mordret schal ben his Name, that schal ben A man Of a wondirful fame; And Into that tyme In Certein In this Semblaunce Aperen will he not Ageyn.” Thus As they wenten forth Talkynge, Into þ? forest of Darnauntes began hem brynge; and whanne with-Inne that they hadden gon The space Of two Miles there Anon, and Iosephe that Algates wente to fore, Into A weye he tornede thore, and him they Seweden Everichon Al so faste As they Cowde Gon, Tyl they Comen In to A gret Valey where As A gret hows syen they. And Whanne they Comen to that Entre, Al Open the gate þere fownden he; but Nethir Man ne womman syen they non that In wolden hem letten forto gon. thanne forth Iosephe Innere wente, And Al his Compenye veramente, And In to An halle he gan gon, þere him they foleweden Everichon. thanne A gret fyr syen they there, that As briht brende And as Clere thowh Alle the bussches þere In Erthe hadde be vppon A fyr I-set ful Sekerle. And whanne this fyr that they Sye, Thanne Axeden þei Iosephe In hye ‘what myhte signefie that ilke fyre.’ thus sone A vois thanne gonnen they here, and so lowde it gan to Crye that Alle they it herden Sekerlye, “holy fadyr Iosephe, Goddis knyht, Fulfild with the Grace Of god Almyht, that thou woldist Onlyche preyen for me To that good lord In Maieste, Myn Angwisch that he wolde Aslake, whiche I Am more worthy to take; but ?it þat he wolde Of his Mercye My peyne to Aleggen In som partye.” and the voys þat there thus spak, Owt Of þ? fer it Cam with-Owten lak. thanne seide Iosephe, “fain wold I preye ?if I wiste my lord not forto Anoye.” “A, quod the vois, In Alle wyse For me þat ?e wolde preien In ?oure Gyse; &amp; be ?oure preiere my peyne I-legged schal be, thus troste I, Iosephe, Certeinle. “Do me to wetene,” quod Iosephe Ageyn, “whethir þou schole to blisse Oþer to peyn, Owþer Evere Mercy that þou hopest to have Of thy Creatour that may the Save.” “I ne have not don so gret Trespas that I ne hope to haue bothe Mercy and gras: For his Mercy, so gret It is to Alle tho that don Amys, and they repenten hem of hir Misdede, Anon to Mercy he wele hem lede. but now knowe I wel that thilke same se that I Inne sat be presomtweste, It Is that same sege to mene where as God to his disciples Made his Sene; And I As A fals Synnere And dedlich man wolde sitten there; wherefore On Me God took veniaunce for myn desir &amp; myn Mischaunce, how from the table þat I was left, And with Ministres Of helle from ?ow Reft, that streyht with hem I scholde han gon Into here depe donioun Anon. “And whanne they Comen Ouer this forest, happede An holy man Is here be west, An holy Ermyt, &amp; A Religious, As he walkede Owt Of his hous,— and xxxij wynter Ermyt here hath he be, A ful holy man In Alle degre.— And whanne he sawh hem me so bere, Anon hem Alle he Coniowrede there so that here they leten Me falle, so faste thermyt On hem gan Calle, and seide, ‘leve ?e this Man that ?e here bere, For Ouer him haven ?e non powere; For he ne hath not ?it so Mochel Misdo, To Endles peyne forto go. For ?it Mercy schal he have, And his Sowle schal ?it be save.’ but this same fyr belefte with Me In signefiaunce Of lecherye, As ?e mown se; and thus schal Abyden here tyl there Come A knyht Of gret powere, That the Aventures Of the seint Graal To an Ende schal he bringen Al; and hider fortvne schal bringen him to Me, This Merveille here that he schal se; and be the helpe Of that holy knyht, Owt Of this fyr he schal be dyht. And thus the Good man here me tolde, For In that place Sitten I wolde. whanne þ? Enemyes herden him so speke, Anon faste from Me gonnen they to Reke, and leften me thus In this degre In this same Manere As ?e Mown se.” Thanne bespak Alein the Gros Anon, to him that In the fyr was thus son, and thus seide, &amp; In this Manere, To him þat In the fyr was there: “What Art thou that I there Se? whethir Man Oþer womman, telle þou me, that the Certein Myhte I knowe Of Alle this thing vppon A rowe.” “Ha! Ha! Aleyn, quod thanne the voys, I am thy Nygh Cosin that is here, Moys, That here In this fyr doth brenne For the Sege that I sat Inne, As ?e Alle gonnen there Se; there-fore this peyne is dyht to me; and þerfore, Aleyn Cosin, I preye to þ? that thou wost to God preyen for Me, for I knowe wel that ?owre preyere, Of God schal be herd, As lef and dere.” Whanne that Symen herde this word, that faste be Iosephe thanne there stood, with a lowd vois he gan to Crye, and hym Axede there An hye, “Art thou Mois that Art here, that lyest &amp; brenst here In this fere?” “that I am, fadyr, Sekerly; and ?it wers hadde comen to my body Ne hadde the holy preiere ne be Of an holy Ermyt ful Sekerle; and thus, fadyr Symen, with-Owten les, To peyne hadde I gon Endles. thus to ?ow And to Chanaan now I seye, hens forward þ? bettere to ben In feye; For wete ?e wel, that be Synne and ?e greven Owre lord there-Inne, In Grettere peyne scholen ?e dwelle thanne I here fele In flesch Oþer felle.” “Sone Moys, quod Symen tho, In what Manere now may I do, from peyne me to kepen In al degre?” “Fadyr Symen, I schal tellen the: with ?ow han ?e A bodyly leche, that Alle goodnesse he will ?ow teche; with ?ow han ?e that holy Bischope that may ?ow Clensen from tayl to tope; And ?e wele werken After his lore, Of peyne ne sorwe felen ?e neuere More.” In this Manere Whiles they gonne talke, Iosephe and Aleyn forth gonnen walke, and setten hem down vppon here kne, and preiden to god In Maieste ‘For Moys that was In peyne and wo, Forto Aslaken somme Of tho; And that he wolde, for his gret pite, his peyne Aleggen, And it wolde be.’ and whiles they maden here preiere, they syen from hevene how it Cam þere In semblaunce Of Ryht A gret Reyn, and Into the fer it discended ful pleyn; and a gret partye there-Offen it qweynte, and halfendel the flawme fully Asteynte. And whanne that this thus was I-do, A ful lowd voys Sette vp Moys tho that Alle the Compenye it Myhte it here, And thus there seide In his Manere, “Ha! Iosephe, Resten Mown ?e Of ?oure preyeris now sekerle, for ?e han don Me A gret leigaunce Of my peynes with-Owten dowtaunce. God ?ow qwyte, there I ne may! My peynes han ?e gretly lissid this day; For now, me thinketh, gon Is my peyne thorwh ?oure goode preyeris In Certayne.” thanne there-Offen Iosephe Glad was tho that his peynes weren Aslaked so. Thanne spak Symen to his sone ther, ‘Sone Moys, how seist thou Of this fer? schal it with the longe Endure?” “Not so longe, Fadir, I the Ensure, as I am worthy hit forto haue; For I troste to god he wil me save, For mere his pite and his Mercy, Evere lasting scholde it ben trewly; but Of his Mercy And Of his pyte ?it Oþerwise hath he Ordeyned for me, and this Sorwe An Ende to brynge thorwh an holy knyhtes Comenge, hos Name schal be Clepid Galaas, here me schal visiten In this plas, and the Aventures Of þ? seint Graal, To An Ende bringen he schal; and Alle the Aventures Of grete breteyne, In him schal ben Ended In Certeyne. and thanne slaken schal my dolour That I am Inne here In this Owr.” thanne thus to Iosephe there spak he, “A, goode holy Iosephe, for Charite Abydeth ?e non lengere In this place, but Abowtes this Contre faste ?e pace, and precheth the name Of the Crucyfye, for it is ful gret Nede trewelye; For Al Abowtes In this Contre but fals Mescreauntes þere ne be. Now go ?e forth this ilke tyde, and In this place moste I Abyde Tyl that be that holy Mannes bownte Al this fyr Onlich Asteynt here be.” Thanne parted Iosephe thens Anon, and his Compenye with him gonne gon; and Mois there beleft stille, and they forth wente be goddis wille Al that day and Al that Nyht. and On the Morwen, whiles it was lyht, Owt Of þ? forest gonnen they gon, and into scotlond Entred Anon; and ?it thouh scotlond that it were, It nas so Cald but for On Manere, but for the kyng Elcose yclepyd he Was, Whedir that they Entrede, and Into whiche plas; and thike Nyht Alle I-herberwed they were In A ful gret pleyn forsothe there. and whanne to soper that they weren set, with Alle delicasyes they weren Replet; Of what Manere thing that herte wolde Crave, Anon Rediliche they it there haue; So that it is Merveil forto knowe how þat Alle fulfild weren they vppon A rowe, Except Chanaan &amp; Symen, hem lakkede grace Amonges Oþer Men, So that thorwh þ? holy vessel Repleinsched weren they neuere A del, that so In deseise was here Abydynge two dayes And two Nyht with-Owten lesynge. And whanne they Sien that they ne were Not worthy here felischepe to Entren there, So with-Inne hem self gonnen they Seye with vegerous herte and gret Envye, and spoken Of here mysaventure, “It Cometh not be vs, I the Enswre, but for Oure fadris Gilte to-fore, That semede Cristene, &amp; weren not thore; there-fore for vs that Olde now be, Falleth the veniaunce ful Sekerle.” “In feith Anon, quod Symen thanne, Peers that halt him so holy A manne Evere to God In Semblaunce, ?it haue I lengere with-Owten variaunce— thowh that he my ny Cosin be, and Iosephis Also sekerle, ?it hath he nowhere travailled so ferre As I haue don In Alle Manere; Neþer neuere for god so moche dide he As that I have don now sekerle; and so trowe I that Al his Synne vppon me is beleft, boþe more &amp; Mynne; So that trostily I beleve forsothe that God for my gilte nys not wrothe.” “Now Certes, quod Chanaan tho, with my bretheryn it fareth Ryht so; for here synne that thei diden here, Oure bischope myht not sewen In non Manere, So weren they gilty, and to blame, So vppon me falleth the schame; there-fore that ?e wolden Conseillen me what I schal don In Ony degre.” “Certes, quod Symen, wile ?e now se, vppon my Cosin peers avenged schal I be Er to-Morwe that it be pryme, that it schal be thowhte On A ful long tyme; bothe here and Ellis where It schal be thowhte On In Many Manere.” “And I forsothe, quod Chanaam tho, with my bretheren the same schal I do; For tyl that I have so I-wrowht, Of þ? Seint Graal Gete I nowht, nether non Maner Of Sustenaunce tyl on hem þat I haue wrowht veniaunce.” Thus to-Gederis wrowhten they two, whiche tornede hem After to mochel wo; For In Wanhope weren they falle, and Exempt from graces Alle Othirwise thanne they weren wont: thus it fyl hem In Every point; for they gonnen werken so gret wreche that Alle the world þere-Offen hadde speche, and schal Into domesday, Of here Felonyes Men scholen say. At Even Whanne logged Alle they were In A gret Medwe besides there, Chanaam, In whom the devel Entred was, Of his felonye Remembred In that plas; he took his swerd bothe scharpe &amp; kene, and be þ? Mone lyht þat schon so schene he Aspide where his bretheren lay, Alle xij, Sekerly and In fay. and whanne that he sawh hem liggen so, previliche to hem thanne gan he go, and drowh Owt his swerd thus son, and his Owne brothir he slowh Anon, that so from On to Anothir he slowh Alle .xij. In þat fothir. and whanne he say that ded they were alle xij, he lefte hem lyggeng there, And wente forth thanne In his weye, Symen to seken Certeinlye; and whanne he hadde him I-fownde, Of his dede he tolde him that stownde. “Now hauen ?e wrowht, quod symen tho, lik As I Myself wyle now do; For Of Peers so schal I venged be that is My Cosin ful Sikerle. Abyde me now here, quod Symen tho, Tyl thal A?en I come the to.” “thou schalt me fynde, quod Chanaam thanne, vndir this Figge tre for Ony Manne.” thanne wente Symen forth his way Into þ? place þere Iosephe lay; For ful wel Supposede he that faste be him peers scholde be: and in his hond he bar A knyf þerwith to Reven peers his lyf, the wheche Envemyned was In that plas: the blad A foote long it was, so that knyf was forto dowte For two skelis Al Abowte, the ton was for the Envemynenge, þ? toþer for scharpnesse with-Owten levenge. Whanne Symen was Comen þere peers lay, and verrayly In þat Compenye him say, Anon he lefte there vpe his knyf him to han Slayn with-Owten stryf; but At that tyme hadde he non powere, what for drede and what for fere; but Into the Brest there he him smot that ful sore In his body there bot. For it ne was not Goddis wille that so falsly he scholde him spille; So that thorwh the scholdere it Cam thore A large handful and wel More. and whanne pers felte Al this that so was hvrt with-Owten Mys, Anon ful lowde he gan to Crye “Ha! help, God, for now I deye.” thanne wook the peple Ryht Anon, And to Peers þere gonne they gon, And Axeden him ho hadde so I-do, And he seide “Symen,” and no Mo. So symen tooken they In that stede, and to-foren Iosephe gonnen him lede, and Axeden Iosephe what they scholden do that In this Manere Peers dyde Slo. And whiles Of this that they gonne speke, A ful gret Compenye Cam there Reke, that þ? xij bretheryn hadden I-fownde, The Whiche Weren slayn In that Sto Wnde; and so gret deol they maden Certeinle as thowh Al the world to-forn hem ded hadde be. And whanne that Bron Sawh this Syht, To Iosephe he wente Anon Ryht Ful sore wepenge, and Makyng Mone, “Sire, he seide, Cometh with me Anone, and ?e scholen sen the Rewfullest syht that Evere ?e syen, I schal ?ow plyht, Of the xij bretheren Of Chanaan that here lyn Slayn, Every Man; and I ne wot ho hath it I-do, where-fore, Sire, myn herte is wo.” Whanne Iosephe thus him speke herde, As A woful man thanne he ferde, and thedirward wente he ful sone to sen what thing þat þere was done. whanne Into þat place he was Comen there As Alle these xij bretheren ded they were, thanne thus gan he to seyn, “Ha! thou enemy, Of falsnesse ful pleyn, why hast þou thus here now wrowht with goddis peple that Gylted the nowht? A, Mercy, lord, ful Evel haue I do to the Of thike peple that thou be-took me, that thus falsly here ben ded! A, goode lord, Mercy now In this steed!” thanne comanded he Symen Anon þere to-forn him Comen In Ony Manere: “Symen, quod Iosephe, ho hath this do?” thanne Anon Answerid symen tho, “Chanaam, here brothir, hath hem sleyn, I sey now, sire Iosephe, In Certayn.” “Where is he, quod Iosep thanne, that Ilke false Cursede Manne?” “Sire, he seide, vndir ?one figge tre þere wolde, he seide, Abyden Me.” thanne Comaunded Iosephe Anon that thedir his Meyne scholde gon. Anon forth wenten they verament to fulfillen his Comandement, and Comen to the figge tre; þer fownden they Chanaam Sekerle, and, whethir he wolde Owther non, To-forn Iosephe they dyden him gon. and whanne Iosephe gan him beholde, he wepte and Syghede Many folde, “Ha! Chanaam, why hast þou thus falsly do, Thy xij bretheren thus forto slo, that to the world weren goode Men and worthy knyhtes Everychon?” “and ?if I haue thus hem Slayn, Me Repenteth not In Certeyn.” “What was thy Cause thou dydest so?” “Sire, I schal telle the Er that I go. this was pleinliche the Cause why: for Often haue I sein Openly More goodnesse God hath for hem wrouht thanne for me which that he bowht; for Every day Repleinsched they were, Of the holy gost Alle in fere, and I for hunger nygh ded was, For Of þ? seint Graal haue I non gras.” “A, quod Iosephe, thou wikkede Manne, Why dorstest thou don so thanne sethen God hem lovede bettere than the; how dorstest þou so don In Ony degre? For it was the worste deede that Euere Man dyde In Ony stede. Wherfore I preye to Owre Saviour That som tokenenge he wyl sende þis Owr On the forto doon worldly veniaunce For thyn fowl dede, And thin Mischaunce.” Thus sone A voys there Cam Anon that they it vndirstoden Everychon, “do ?e be hem hard Iuggement As ?e mown Acorden be ?oure Entent. For the Iuggement Of the high devyne wyle that hard Iuggement to hem propyne.” And whanne that they this worde herde, As in gret Ioye Alle they Ferde, In that Oure lord to hem gan sende how they scholde werken to the Ende, and that they hadden deservyd to ben ded thorwhe here fals werkyng In that Sted. Anon whanne the day I-sprongen was, and the Sonne schon In Every plas, thanne seide Iosephs to his Compenye, “Taketh ?e these tweyne men hastelye, and loketh that ?e don hem to Iuggement For here desert And here Entent. For certein me Semeth In My wyt that they han wel deservit It.” thanne Seiden they to Iosephe Agein, “Sire, moche bettere Conne ?e In Certein hym forto demen, thanne Connen we, what Iuggement they scholden haue In Al degre.” thanne quod Iosephe to hem thanne: “I ne wil not Medlen Of these Menne; but ?e that worthy knyhtes hauen been, and Many Aventures hauen ?e seen, and now goddis knyhtes been ?e Alle, demeth ?e what of hem schal be-falle; and that After the worldis Iuggement that ?e demen hem bothe After ?oure Entent.” And whanne they herden Iosephs thus sein, thanne to Cownseyl wenten they ful pleyn, and Eche Of Other Gan to Enqweren, what best were to don Of theke Men there, and what Iuggementes it Myhte be. to putten hem to dethe, thus Spoken hee; and whanne they weren Alle At On Acord, They tolden it to Iosephs Every word. thanne seide Iosephe to hem ful sone, “Goth, doth thanne that ?e han to done; for I sey to ?ow, that As be Me Nothing there-Offen distorbled schal be.” thanne tooken they these Men Anon, and ladden hem forth to-form hem Echon, and bow[n]den here hondes hem behynde As for men That fals weren and vnkynde, and Comaunded that two pyttes Anon to Make For theke tweyne vntrewe mennes sake. and Anon they weren I-put there-Inne both vp stondyng Evene to the Chynne. and thanne behelden Alle they Anon To-ward the Rem of Gales Echon, and they Syen Come Fleyng In the Eyr, and faste towardis hem they gonne Repeyr, and lyk As tweyne briddes they Comen fleynge, Tweyne men to-gederis Embraced, brennenge as thowh it were In flawmes Of fyr so Red, Swiftly they Comen In to that sted; as it hadde ben A wyndes blast These two Men thider Comen In hast. And token Symev Openly In here syht, And with hym forth token they here flyht; In to the same Contre that they Comen fro faste with hym gonnen they go; but In to what place, telleth this storye, No man Can seyn ne tellen Certeinlye; Nethir my Maister Sire Roberd de borron Of theke poynt ne telleth nethir skele ne resoun, Ne Entermeteth him not In non degre whider they him bare Certeinle. but whanne that Cometh bothe tyme &amp; spas, More scholen ?e heren Of this Cas Openly declared to ?oure Ere, So that ?e scholen it vndirstonden more Clere. Now leveth Of Symen this Storye, And to Chanaam storye doth he hye. CHAPTER LI. OF THE FATE OF CHANAAN, AND OF PIERS'S WOUND. Now hauen ?e herd how that this Storye Of Symev hath declared ful Openlye, how forth Into the Eyr that he was bore In Alle here Syhtes that there wore, where-Offen Abasched they weren Echon, that word Amonges hem was þere Non; and after hym they lokede wel faste, but with-Inne A schort while he was paste ful Clene Owt Of Alle here Syht, So that Of hym Sawh Neuere A wyht. And whanne Owt Of here Syhte that he was Gon, Thanne to Chanaams pyt Comen they Anon, and him thus sone putten there-Inne, and him bedelven, and wolde not blynne, and þerto his handis be-hinden him I-bownde In þe pyt vp stonding At that stownde; and the Erthe they beten Abowtes hym faste. As thowgh that Evere it scholde han laste, that so to the scholdres I-Closed was he, and faste bedolven ful sekerle. Whanne Chanaam thus Arayed was, he wiste wel to deyen In that plas. Of him selven he hadde ful gret pyte In swich A maner that deyen scholde he, and be-gan to wepen ful sore for his mysdede he hadde don thore. and whanne that Ioseps to-forn him gan gon, To-wardes him his face he tornede Anon, And thus to Ioseps he gan to Say, Ful sore weping that Ilke day, “holy fadyr Iosephe, herkene thou Me, Of thing that I schal tellen the. holy fadir! Synned I haue wel sore, and gret penance to suffren there-fore; For I haue fowle Mistaken Me bothe A?enst my god and A?ens the; but ?it so gret was neuere Synnere that In this world was boren here, but ?if that Mercy he scholde haue Of his God, and he wolde it crave with stedfast herte, and his synnes sory, thanne God On hym wile hauen Mercy; and þerfore I beseche to god my Savyour that is Medicyne to Alle dolour, that he wolde, for his Rihtwos pyte and for his large Mercy, to rewen On Me,— as that bothe pyte and Ek Mercye In him ben herberwed ful Ioyntlye,— that he ne wolde for myn hygh falsnesse My synnes to Repotten In this distresse: but as lyhtly as A fadyr Eche Owr wyle Rennen his sone forto Socowr, So preye I to that worthy Lord now here of Mercy and grace In Alle Manere, and that he wolde not lesen Me, Ne forsaken Myn Sowle for his pite which that he bowhte with his precious blood thorwh his hard deth vppon the Rood; and As Of Mercy and pite he Is the Rote, So to myn Synful Soule he do bote. and thou fadir Iosephe, As I wel knowe as for An holy Fadyr In Every throwe, that thou wost so now preyen for me, so þat thorwgh thy preiere the bettere myhte be, that ?if Euere Of synnere be hadde Mercye, On me mercy to haue, to him now I Crye; and thou for me, Iosephe, now preye Also, so þat I be not dampned for Evere Mo! and what peyne Oþer purgatorye that Euere it be that to me he wil Ordeyne for Myn disloyalte, I wele it Resceyven ful paciently, and Only trosten In his gret Mercy, So that at the day Of Iuggement that I be nethir dampned ne schent, but Meknesse to Me to schewen that day, and deliueren Me from that spitous fray, and not with the dampned forto dwelle, whiche Euerelastyngly Schole ben In helle.” and whanne Alle this he hadde I-spoke, thanne vppon the peple he gan to loke, and hem ful faste be-gan to preye with Sorweful herte and weping Eye, and preide hem “In worschepe Of his Creatour his handes to Onbynden In that Our, that vpwardis to God he myhte hem holde, And Of Mercy him preyen Manifolde whiles that I haue here bothe lyf and space To besechen god of his specyal grace; and for the love of Iesus, ?if so be-falle that I here deye to-forn ?ow Alle Er that ?e passen from this Contre, thanne that ?e wolden beryen Me Amyddis my bretheren Everichon that I so falsely to hem haue don. “And welen ?e now knowen the Cause why that I ?ow preye here so hertely? Is for this Cause, I telle ?ow Echon: For As Manye as be this weye don gon, for my bretheren welen they preyen thanne, and for my Sowle Every Manne, that God wolde for?even it Me My worldly Giltes In Eche degre; and to ?ow Alle I preye now here, As to my bretherin bothe lef and dere, that for me ?e Wolden so preye to that lord that Sit On hye, ‘On Me swich veniance to taken In this place, that at the day Of dom I myhte han grace, and for?evenesse Of myn Misdede;’ Now, goode bretheren, for me thus that ?e bede, so that At the day of Iuggemens It be for?eten In his presens, and that he wolde for?even it to me that I haue wrowht so gret disloyalte.” Whanne he hadde Mad thus his preyere, Alle his bretheryn that there were, Of hym hadden ful gret pyte For that so sore thanne wepte he, and fulfilden Anon his Byddynge, and vnbownden his handis aftir his Askynge; &amp; there Amyddis his bretherin twelve they him begroven As he desired him-selve; And On Eche brothir Aftyr his kynde Of the beste ston that they Cowde fynde, and Of Marbil they weren Echon Also ferforth As thei mihten it don; and vppon Chanaam, whanne he was ded, they leyden An nothir In that sted, and vppon Eche A ston was wreten the Name Of the twelve bretheren there Alle In same; &amp; vppon Chanaam they wreten A scripture Ryht In this Manere, I ?ow Enswre, “here lyth Chanaam Of Ierusalem In Certain that his twelve bretherin falsly hath Slayn;” and Alle In that Cyte weren they bore, As ?e han me herd Rehersen before. And whanne they hadden thus I-do, thanne of Iosephes Axeden they tho, ?if he wolde Owht remeven that Ilke day. thanne Anon Iosephes to hem Seyde, “Nay, but here scholen we dwellen Echon Tyl that this day be Al Agon, For A gret thing that Nedful Is, that behoueth to be don with-Owten Mys. “Ful wel ?e knowen, as ?e mown sen, that Alle these, worthy knyhtes han ben; there-fore wile I that Ech Of hem haue A signe here I-Mad vppon his grave, In signefiaunce that knyhtes they were, &amp; this schal be don whiles we ben here.” thanne Axeden they what syne it scholde be, “On Eche tombe A swerd, he seide, Sekerle, In signefiaunce Of hem that lyn there, that In here dayes so worthy knyhtes were; For Man schal non passen be this way that theke swerdis scholen taken Away.” thanne thus fulfild they his Comaundement that he hem had there present. That Nyht lyen they Alle In Certayn there As the twelve bretheren weren slayn; and there Amonges hem In that stownde they gonnen to serchen peerses wounde; and whanne they hadden wel loked there-One, They seiden that helyd he scholde ben sone; So þat to the wounde they putten As they stood swich thing As hem thowhte scholde be good; but there-Offen thanne deceyved they were, For but litel kepe token they there how that the wounde Envemyned was, they Cowde it not Aspyen In that plas, so that for th' envemyneng Of that wounde they putten Non Medicyn that sto Wnde; so that thei deden hym More harm than good In that plyht tho As it there stood: For Anon as they hadden Anoynt him so with thing that Contrarye was therto, thus sone his flesch be-gan to brenne, So that mochel peyne suffrede he thenne; and thanne more Angwisch hadde he thore thanne Evere he suffrede Ony tyme before, so that he wende Siker to han ben ded For peyne that he suffrede In that sted. thanne to Iosephes Anon spak he, “leve Sire, how may this now be? these herbes don me but distresse, I sey ?ow, Sire, In Sekernesse; for I am Sykkere thanne I was before, and Ek my wounde manyfold more sore.” thanne Answerid Iosephes that was so hende, and seide, “Piers, my swete frende; I preie ?ow, dismaye ?ow non thing, For Oure lord ?ow schal sende good Counseillyng, and of ?oure Syknesse Al hol to be, I Sey ?ow, brother, ful sekerle.” Thus In this Maner Iosephes there Coumforted piers In his Manere; and, for dismayed he scholde not be, Iosephes And Alle his Compeyne that day and that Nyht Abyden stille In Coumfortyng of Pers,—this was his wille,— and Ek Also for that wery they were For makeng Of theke tombes there; So that Nyht token they here Reste as Iosephes and his Compenie likede beste. vppon the morwen whanne they gonne Rise, they wondrede Sore In here gyse; whanne the tombes they gonne beholde, In here hertes the merveilled many folde. For On Eche A tombe they gonne to se A swerd, And dounward the poynt sekerle, which neuere Erthly hand there sette: this was gret Merveil to here witte; and vppon Chanaams tombe they sye Gret fyr brenneng ful trewelye, as drye busches they hadden I-be, So lyht I-brende tho ful Sekerle. Whanne they beheld this Aventure, they Axeden of Iosephes which hadde Cure ‘whethir this fyr scholde lasten longe, Oþer Endelesly there stille to A-fonge.’ “I schal ?ou seyn, quod Iosephes thanne, to Assoille ?owre qwestiown lik As I kanne. this Fyr Algates ne schal not brenne, but Cesen it schal, but ?e neten whenne, For it ne May not ben now Anon Tyl that A knyht here gynne to gon, the wheche A synnere &amp; luxorious schal be, but ?it schal he ben Of gret bownte, passynge Al his Compenye, As that I sey ?ow Certeynlye; and here that knyht In his Comenge Schal Asteynte this fyr with-Owten lesinge; and not Only be his Owne grace, but for that God wile schewen In eche place To A Man worschepe Of Cheualrye, thus Crist here wile don Sekerlye, hos Name schal be Clepid Lawncelot, I it ?ow telle, for ?e ne wot; and Of hym there schal sprynge The beste knyht That Evere Was levynge, to whom Oure lord schal schewen his Myht More thanne to Ony Othir Erthly knyht; For thorwh his Religious lyvenge hym schal befalle ful Many A thenge; For Alle the Aventures Of grete bretaynge In that knyht Schal behappen In Certayngne Passing Ony Othyr knyht,— sweche Aventures to hym ben dyht,— Hos Name, I telle ?ow, Galath schal be In baptesme I-Cleped ful Sykerle. whiche Galath deleveren schal Certayne bothe Symev And Moys Owt Of peyne, and Also Chanaam deliuered schal be Owt Of his peyne, As I telle the; And Alle these thinges scholen befalle In kynges tyme þat Arthour men scholen Calle.” Thus tolde Iosephes to his Compenye Of Many diuers Merveilles that scholde be, lyk as Crist to hym discouered hadde As In that Contre his Feleschepe he ladde. this same day whanne he hadde thus seid, his disciple Pers ful sik him leyd; and Also Anothir Abod there stille Fulliche be his Owne good wille, whiche Pharans hyhte, and A preest was, ful stille Abod he In that plas, and there Alle dayes Of his lyve wolde he dwelle, For Owht that Ony man Cowde to hym spelle, where that A Chapel he gan to Arere, Euery day his Masse to syngen there, to preyen his lord, for his pyte, On Chanaans Sowle to han Merce. and thus dyde Pharans be his Owne Entent, For that he sawh Chanaams there present Of Sorewful herte and gret Repentaunce that him behapped swich A myschaunce, and be his lyve Repentyng here Of his Misdedis tho Alle In fere. And thus belefte Pharans there behinde, For that Chanaams Sowle he wolde hauen In Minde; And Anon A Chapel he gan to Arere, his Masse and preieris to seyn Inne there; whiche Chapel, On Balaans let þere dyhte, that In thike Contre was Man Of Myhte, whiche Balaans Aftyr Convertyd was thorwgh Pharans Counseil In that plas, and Resceiued the Cristene lay, and þere-Inne lyvede ful Many a day. so that vppon the Morwe thei token here Iorne, Iosephes, and with him Al his Compeyne, Sauf Only Pharans belefte behynde, and with this Piers that was so kynde be Encheson that hurt he was, and ne myhte not Meven Owt Of that plas; For he ne mihte not sewen his Compenye, So Syk and sor he was trewelye. And thus beleften they bothe In-same, Pharans and Piers with-Owten blame. This piers, that hurt was so sore, Everyday gan Apeyren More and More that he wende Sykerly ded to han be, for non Othir Rekewre treuly knew he, that so with-Inne the thre ferste dayes he was apeired In ful Many weyes; So that this Pharans ne knew non boote Of his wounde, nethir Cold ne hoote, but Every day it wax werse than Oþer: Thus thowghte Pharans Of Piers his brother. and whanne Piers beheld Al this, that Of his peynes he myhte hauen non lys, thanne gan this Piers to wepen ful sore, For pyte that of him self he hadde thore, and that he Sawgh he schulde dye For defawt Of leche-craft Sekerlye. thanne seide Piers to Pharans tho, “I se wel, brothir, it wele non Oþer wyse go, For it is not his wille that may me save that here myn helthe I scholde haue; where-fore I preie ?ow, my brothir dere, That to the nexte se ?e beren me here, and whanne to-gederis there that we be, thanne Othir Cownseil vs May be se, So that I schal not here Abyde, but In to Anothir Contre me moste glyde; For wel ?e knowen, myn Owne brothir, that Everyday I am wers than Othir. Whanne Pharans herde thus his Mone, For sorwe In herte he gan to grone, and seide ‘to his power In Alle thinge, that to the See he scholde hym bringe.’ so that Pharans purchased him that ilke day, and vppon the Morwe, the sothe to say that he hadde geten hym An Asse, whiche that gret Ese to Pyers it wasse, and sette me pers vppon his bak, whiche was deseised with-Owten lak, and so him ladde thanne to the See Al so Esely As it Mihte tho be. and whanne thedir they weren I-gon, Man nethir beste sien they non, but Onliche A vessel Rediliche I-dyht, where-offen þ? Seyl was vpe Ipyht, and the vessel Al Redy forto go In to what Contre it scholde tho. and whanne that Piers this vessel say, he thankede God that ylke day, For he thowhte wel In his Entent that God for him thider hadde it sent. thanne seide he to Pharans there, “Tak me down, my brothir dere, and putte me In to this vessel Anon, and Into the See thanne let it Gon, Into what partye Owther Ony Contre, For Aftyr goddis wille it Mot be, where that bote I hope to fynden trewlye and keuering of myn grete Maladye.” Thanne gan Pharans to wepen ful sore, and seide to Piers his brothir thore, “wilen ?e me thus leven A lone, And be ?oure selven In this vessel forth gone, and vppon hape neuere Comen Ageyn, and þerto with-Owten Compenye? it is In veyn! And therto so syk As ?e be! Now Certein, brothir, it Merveilleth me! and therfore, dere brother, I ?ow preye, so let me with ?ow gon In this weye.” “Putte me In the vessel, quod Piers Anon, and whanne that ?e han so I-don, thanne schal I tellen ?ow myn Entent of that ?e Axen me here present.” Thanne Anon this Pharans thar, Piers Into that vessel there bar; and whanne that he hadde so I-do, Anon Piers to pharans spak vnto: “Now, goode dere pharans, and frend, Owt of this vessel that ?e Wend; for ?e hauen fulfild myn talent, My wyl and Al myn hole Entent; and hens Alone now schal I go, And ?e ?oure Chapel A?en vnto, So that eueriday ?e mown for me preye ‘that God Into swiche place me Conveye, and that into swiche contre Comen I mote, Of my Maladye to hauen some bote.’ and ?if ?e my lord Iosephes seen Er I, Comaunde me to hym ful hertyly, and telleth him holiche In Alle degre how that it stont now with Me, and Nedis that I Moste thus do ?if that Ony hele me Come vnto; For Onliche In god I me affye, Myn helthe to fynden ful trewelye.” And thus Pharans Owt of the schipe gan gon, Ful sore wepinge thanne there Anon For the grete pite that he hadde Of piers that Into þ? schipe he ladde. and Ek Piers there wepte Also whanne they departyd þere bothe two; for piers In dowte was to deye; so he supposid ful sekerlye. thus Ech of Othir took here leve, and betawhte god bothe morwe and Eve; thus kysten they þere bothe In fere, and Ech oþer Comanded to here preiere, For Eche knew oþer thanne ful wel As goode men to God Every del. and whanne Pharans Owt tho wente, Piers thanne wepte with good Entente; and the wynd In the Seil was Anon, and Into the See Made the Schipe gon; &amp; thus sone with-Inne A stownde, There As Pharans stood On the grounde, Nethir the vessel ne piers he ne say, So fer Into the soe he wente that day. and whanne that Pharans Myht Se no more, vppon his Asse he wente vp thore, and to his Chapel he wente Agayn, ful sore weping In certayn for that Piers so from him was gon, &amp; he dwelde þere stille thanne Anon. Now leveth here Pharans storie, &amp; forth to Pers it doth hye, to tellen of his Aventure and of his helthe, I ?ow Ensure. CHAPTER LII. OF PIERS'S ADVENTURES. HOW HE IS CURED, AND BEATS KING ORCAWS, KILLS KING MARAHANS, MARRIES CAMYLLE, BEGETS HERLAWNT, AND IS BURID. Now this storye doth forth procede whedir that Cryst Piers gan lede: whanne he was Comen In to the hye see, As swyftly as Evere brid gan to fle It drof the vessel forth, I ?ow plyht, ful foure dayes and foure Nyht, that nethir he ne drank ne Ete but Ryht litel of Ony Mete. Atte Fyfthe daye, Abowtes pryme, For werynesse he slepte that tyme, and for Angwisch that he hadde, of his lyf ful sore him dradde; For so Megre and feble he was that he myhte not steren in that plas. so þat it happed be Aventure At A Castel he Aryved, I ?ow Ensure, whiche that ful Of paynemis was, and þ? kynges name was Orcaws, and he was On Of þ? beste knyhtes that In the world levede tho Ryhtes; and he hadde ben In Ryht Creaunce, he ne hadde had non felawe with-owten variaunce. And whanne at the Castel Aryved he was, thanne Cam walkyng this kynges dowhter Orcaws, whiche was a damysele ful fair and gent, and bar þ? pris of Bewte verament; Of Alle the Maydenis In that Contre sche was the fairest, As I telle it the. So As sche Cam disportyng toward þ? see, and hire Maidenis In hire Compeyne, For Manye sche hadde that with hire wente, hire to disporte Aftyr hire Entente; and In here pleyeng As they weren that day they Sien where þat this vessel lay, and there so lowde they gonne to synge, hire felawes and sche In here pleyenge, that piers Awook there that he lay, so Astoned he was Of that Afray. and whanne the Maide to this vessel sowhte, he was ful syk, thanne hire thowhte; and whanne that sche beheld his wounde, Anon to hire felawes sche seide that stownde, “wile ?e now sen the Cause why that this man so sik is trewely? It Nys not wondyr thowh he were ded Of this wounde here In this sted, and that me thenketh were gret pyte, For a ful fair Man hath he be whanne that he was In hele Of his body, A ful semly persone, sche seide, trewely; therfore wolde I that the Cristene Man, which to my Fadris presoun Is tan, that is a good leche In alle Manere, To helen this Man I wolde he were here; For him so Mochel I knowe, that non Erthly man with-Inne þis throwe Ne Can so sone don hym boote As thike Cristene, so wel I wote.” Thanne be this tyme Piers ful wakyng was, and beheld tho damyselis In that plas, the whiche so Richely weren Adyht, And hire Compenye In his syht. thanne Merveilled this piers wondirly sore what Alle thike ladyes and damyseles wore. &amp; whanne this damysel sawh that Awaked he was, Anon sche Axede hym In that plas Of what Contre that he were. thanne Piers hire Answeride Anon there, “Of Ierusalem I am bore, and am I-torned to Cristene lore, and ful Syk and feble I am therto, that I ne may neyther walkyn ne go; wherefore gret nede Of Cownseil I haue, ?if Ony Man Cowde me helpe Oþer Saue, and but ?if the Sonnere it be, For fawt Of helpe I deye Sykerle.” thanne Axede him the damysele there In what Manere I-Cristened they were, “For sothe A Cristene Man I Am, quod he, here Al so syk As ?e me now se.” “be ?e A knyht,” quod this damysele, thanne. “?e trewly, and therto A Cristene Manne.” “Forsothe, quod this damysele tho, thanne hath ?oure vessel Evele I-go, For In this place but paynemys ne be, And non Cristene dwellyng In this Contre; and therfore, And they knewen ?ow here, &amp; that A Cristene Man ?e were, Anon they wolden don ?ow to ded with-Owten Ony Othir Red. ?it neuertheles, for that ?e be A man ful syk &amp; In euel degre, and Also that ?e ben Alone, &amp; weten neuere whider ?e ben gone, Therfore Of ?ow I haue pyte that som socour ?e hadde, ?if it myhte be, ?if previliche to Ony man þat I durst tryste, So that my fadir not there of wiste.” “damysele, quod Piers Anon thanne, Conne þ? Ony helpe Oþer Ony Manne that me Cowde hele Of my Syknesse, and me to helpen Owt Of my dystresse?” “be my Creaunce, quod this Maiden Anon, My Fadir hath A Cristene man In presoun, that A good man Of his lawe he is, and þerto of lechecraft he berith the pris; and wel I wot, and he were here, he scholde ?ow Maken bothe hol &amp; fere ?if Euere Ony man it scholde do be wyt Oþer Craft, As I beleve so. and therefore In my Chambre I wolde ?e were, So that non body not were the Nere but Only my damyseles that here been, that thyke Cristene man mihte ?ow seen; and, be myn hed, there scholde this Nyht Som Oþer Counseylle to ?ow ben dyht, For ?if be Ony weye that it May be, that goode Cristene man schal ?ow se.” “ha damysele, quod Piers Anon Ryht, Now, for the love of God Almyht and for ?oure owne Cowrtesye that I myhte speken with that man In hie, And that ?e wolden haven Rowthe on me, And that Cristene man that I myhte Se.” And whanne sche herd hym preyen so faire, thanne to hire damyseles gan sche Repaire; And Axede of hem this qwestiown, “Of this Cristene Man what schole we don? For Certes me thinketh it were wel I-do, ?if Ony hele that he myhte come to; For a worthy knyht hath he be, as me semeth be his degre. and ?if In helthe that he were, A semeliere persone nowher Nere.” “Madame, quod hire damyseles On Rewe, ?if it be with ?ow as ?e here schewe, Of Rekewr schal he faillen non ?if ?e Consenten As we schole don; For wel to ?oure Chambre ?e mown hym have, And thedyr hym bringe bothe so Wnd and save; and ?if ?e wyl knowen In this stede, down be this water we scholen him lede; and so forth Into the Gardyn, And thorwgh ?owre praiel wel &amp; fyn; &amp; so to ?oure Chambre we scholen him lede, Ful prevyliche thorwgh Al this stede. and whanne we han thus I-do, thanne mown ?e hauen the Cristene ?ow to, and Owt of preson him to brynge Into ?oure Chambre with-owten lesinge; So that he may his wounde þere se, that there-Offen hol he myhte be.” “?e sein ful wel, quod this lady tho, I wele wel that ?e don so.” thus sone these damyseles gonne to gon Into this vessel thanne Anon, and token this Piers full softely, and with hem forth ladden ful prevyly; thorwh the Gardyn Into the Chambre they wente, and fulfilde here ladyes Entente. And whanne thus they hadden I-do, and to hire Chambre they weren Comen vnto, For hym A Cowche they Maden ful prest, where vppon As he Scholde Rest; but for the Angwisch that he was Inne, he ne hadde non Reste, neþer more ne Mynne. thanne Axede hym this lady fre, “Now, leve sire, how stont it with the?” Thanne Answerid Piers In fair Manere, “Now trewly I trowe to dyen riht here, and neuere to Abyden to Morwen day, Ful seker, damysele, As I ?ow say.” and whanne sche herde him speken so thore, thanne hadde sche more pite þanne sche hadde to fore, and seide, “Sire, dismaye ?ow non thing! ?e scholen hauen helpe with-owten taryeng.” Thanne sente sche to the presoun Anon Al so prevyly As sche Mihte don, And with Alle wyttes And hire gynne To geten hym Owt that was with-Inne. and whanne that owt sche hadde hym take, For fere this Cristene began to qwake, and seide, “damysele, what thinke ye do? I trowe ?e purposen me forto slo, and Of my deth ?e Mown not wynne, þerfore it were bettere that ?e blynne.” And thus he seide for this Entent, For þat he wende sche wolde han him schent. “Nay, sire, þere-Offen haue thou non dowte, but folwe thou me sethen þou Art Owte, And Into my Chambre folwe thou Me, and there the Cause schal I schewen the why Owt Of preson I do the take; It is Only for Anotheris sake.” Thanne wente this damysele forth to-fore, and the Cristene hire folwede thore; And whanne Into þ? Chambre they weren gon, thus sone sche schewed hym Piers Anon that so sik In his bed there lay; &amp; whanne this presoner tho him say, Of him he hadde ful gret pite, and so wolde Ony man In Cristiente. “Now behold this Man In this stounde that we be the see side here fownde! and ?if this Cristene Man helen ?e Mown, I schal deliueren ?ow Owt Of presown, and senden ?ow bothe Into Anothir Contre where þat ?e desiren to be, with As mochel Richesse As ?e haue, Owthir Ony Of ?ou Can Of me Crave, To gon Into what partye that ?ow lyst; and hereto ?e Mown wel Tryst; and thus wil I do As I telle it the, For þ? grete deseise that I In hym Se.” Whanne the presoner wist that Cristened he was, he made ful gret Ioye thanne In that plas, and Answerid to the damysele Anon, ‘that thike thing he would gladliche don;’ thanne Axede this presoner Of him þere Ryht, how longe it was sethen he was so dyht. thanne Answerid piers to hym Anon, “It is sethen Sixtene dayes Agon, and Every day it is wers than oþer, I sei the trewly, my leve brothir, and non socour ne kan I gete, Ne neþer Appatyt to drinke ne mete, whiche that Moche dismayeth Me Ful sekerly, Sere, I telle it the.” Thanne bespak Anon this presonere, and to this damysele seide he there, “I wolde, And ?owre wille it were, Into ?oure Prayel ?e boren him here, and there bettere the wonde myhte I se thanne In this Chambre In Alle degre.” And Anon this lady thanne dide beren Owt this Sike Manne Into the Sonne, that he myhte knowe Alle his Maladye In a throwe. and whanne he beheld hym in that plas, thanne Sawh he wel that Envemyned he was, whiche was the Cause Certeinle That lyhtlyche I-heled Myhte he not be, Til that the vemyn owt were I-don. than seide þis presoner to pers Anon, “Frend, Envemyned ?e ben ful sore, þerfore ?oure Angwich is moche the more, and tyl that vemyn Owt be I-take Ferst, ?oure peyne May not Aslake; And aftir the vemyn is Owte I-do, Anon ryht helthe schal Comen ?ow to, that with-Inne a monthe, be goddis grace, Al hol to Maken ?ow In this place.” thus sone there besowghte ful faste, Aftir Swiche herbes In gret haste the vemyn to drawen Owt Of that wounde, And Aftyr to Maken him hol and sownde. that so vppon him travailled this presoner that with-Inne the Mounthe hol was he ther, and to that lady ?ald hym Agayn As hol and Clene In Certayn. and this Piers, that was the fairest knyht that Owt of Ierusalem wente In syht, thanne his wit and bownte to him restored was whanne helthe he hadde In that plas. With-Inne this terme fil An Aventure That kyng Marahans Of yreland, I ?ow ensure, Cam to disporten him with kyng Orkaws, In as mochel as that his Cosyn he was. and his Eldest sone with him gan go, that A lytel to-fore A knyht was Mad tho, and þerto dowhty In his dede: thus In storie here we Rede. So that thike Nyht þere was gret feste In that Castel to Mest and leste; but it happede be A tretour boteler that kyng Marahans sone poysoned he ther, And At the table there he deyde Anon At Soper ded As Ony ston. And whanne þ? kyng beheld this there, he wende kyng Orcaws Conseyl that it Were; and thus sone wente he thenne to the kyng of grete breteygne with his Menne, wheche that tyme I-clepid was Of bretaynge kyng lwce, In Every plas. whanne kyng Marahans to forn hym was þere, and him hadde Compleyned In dyvers Manere, and Apechyd kyng Orkaws Of Treson, For that he hadde poysoned his son,— thus sone Orkaws After was sent to Londone to Comen to parlement. and, whanne Orkaws to Londone was gon, kyng Marahans Of treson him Apechid Anon, and Seide that [he] be fals Treson In his Castel hadde poysoned his son. Anon kyng Orkaws that gan denaye, and seide the Contrarye to him in faye; and In that qwarel his Gage he kaste, hit to defende whil his lyf wold laste, Owther be his persone, oþer be Anothir, be som knyht, other be his brothir; For with Marahan he ne kepte not fyhte, For that he was so worthy A knyhte, For Of paynemys he bar the prys, As Aboven oþer flowres doth þ? flowr delys. Thus this bataylle Enioyned was, and bothe fownden Ostages In that plas; and the day Assigned was Also Whanne that the Bataylle scholde be do. thanne kyng Orkaws torned hom Ageyn, and Aftyr his brothyr sente In Certein that the bataylle for hym scholde don þat day. his brothir him Answerid, and seide “Nay, For ?e knowen ful wel that kyng Marahans Is þ? moste worthiest knyht In Alle defens that Entreth Into Ony bataylle, þere-fore hym I Schal not Asaylle, Nethir for stryf, Nethir for hete, to-gederis In feld scholen we not mete, his body and Myn to-Gederis In fere; It schal not ben In non Manere.” Whanne kyng Orkaws this vndirstood, thanne Anon began to Chongen his Mood whanne that his brothir it hadde forsake, and that the bataille he wolde not take. Ful Mochel Mone thanne he Made, that he som Oþir knyht ne hadde; For so Often tymes Asayed had he kyng Marahan In bataille &amp; In Melle, So that he knew wel be his dede he was þ? beste þat bestrod Ony steede, and þerfore Nolde Orkaws In non degre In bataylle him Meten Certeynle. thanne sente Orkaws Ryht Anon Aftyr his barowns Everychon, Forto preven the beste knyht that for hym Myhte taken that fyht. and this Orkaws þere feynede him Syk, To knowen which of hem that was best lyk that ylke bataille forto do whanne þat to þ? poynt they comen to. And whanne they syen hym liggen In this Manere, They Axede him what his wille were; thanne seide he ‘that Agreved was he sore Of tydynges that him Comen thore.’ and they Axeden him what tho schold be; and he seide, “kyng Marahans Certeinle hath sent a knyht In to this Lond, As it is don me to vndirstond, that with his Owne body he will holde fyhtes A?ens .xij. of the beste knyhtes that with-Inne My Lond I May fynde; and thus Is it to Me put In Mynde, and forto preven this Ilke thyng to ?ow haue I sent to ?even warneng, and to Morwe At pryme this schal be; þerfore, and ?ow lyst, telleth now me ?if that ?e welen kepen that day; Fore trewly, for Syknesse I ne May. And wile ye now vndirstonden here I sente for ?ow In this Manere; and forto Fellen that knyhtes pride For ?ow I sente now At this tyde, that thike knyht ne schal not say, but his felawe here to fynden Eche day.” And thus the kyng þere gan hem telle; for there A lesyng he Feyned ful felle; For straunge knyht In his Rem was non, but he him self it wolde thanne don, Amonges theke twelve to preven Anon ?if Ony A?ens kyng Marahans dorste gon. thanne Axeden they Anon Ageyn, “Sere, be ?e now here In Certeyn that thike knyht to Morwen At pryme At thike brygge wil Arere that tyme?” “?e, quod the kyng thanne trewely, there scholen ?e hym Meten ful sekerly.” “thanne, quod they, we scholen him Mete, whethir he Ryde be weye Oþer strete, So that ?owre worschepe saved schal be, and we schameles In Alle degre.” Thus sone these .xij. knyhtes departyd Away, and hom to here Ostelis they wenten þat day; and the kyng lefte Stille In his bed Tyl It was Even In that same sted. and whanne it was with-Inne the Nyht, he Clepyd his stewerd Anon Ryht, “Go, fette me the moste straungest Armure, the Moste beste and the most Sure, For hennes to-Nyht now wyl I pace, And to morwen At Even A?en In this place; and ?if that Ony man Axe After me, Sey that deseised I am ful Certeinle.” Thus the kyng Comanded þ? styward þere, and so he wrowhte Aftyr his Manere. and whanne the day Aproched was, the kyng him Armede In that plas, and took his hors, &amp; gan forth Ride Into that brigge that Ilke tyde. but Er thanne thens he wente, he made the styward sweren presente that he scholde discouere him to non Man, what so Evere Of hym they Axeden than. thanne so this kyng gan forth to Ryde, forth to the Brygge At that tyde; and ther Abod tyl the Owr Of pryme, and was Non Comen at that tyme. thanne alle xij knyhtes they Comen In-same, Forto fulfillen that Ilke Game; but Speris with hem Non they browhte, For At Alle daye there sen they Mowhte the Brigge with speris Envirowned Abowte, the wheche that weren bothe gret and stowte, Whiche that Cavsede Men Of the Contre there Eche Other to Asayen In dyvers Manere. Whanne these xij knyhtes there behelde that þere was A knyht with spere and schelde that Redy was to Iusten there, Ech man hym Ordeyned In his Manere Forto Iusten A?ens that knyht, Euery man there to preven his Myht; and thus Ech Of hem A spere there took as On the brigge were, and non forsook; and the kyng him Cawhte Anothir, and forth he prekede Amonges þat fothir; &amp; so he smot the ferste knyht, and þere sore wounded him In þat fyht, So that he hadde there dethes wounde, Onnethe to Rysen Aftir þat stownde. And whanne that thus down he was I-Cast, To anothir knyht he prekyd In hast, and him he wounded Al so sore, lyk As he dide the tothir before; and so the thrydde and þ? fowrthe Also, and thus Alle twelve he browhte to wo. And whanne Alle xij I-scomfyt they were, the kyng In this Maner to hem seide there, “Sires, ?e knowen presoneres ?e be, As be þ? lawe Of this Contre; and that with ?ow I May now do As that to Armes belongen vnto.” and they Answerid hym Ageyn, “Sire, that is soth In Certeyn.” “Thanne Comande I ?ow Everichon, that ?e Alle to kyng Orkaws gon, and ?eldeth to hym Alle ?owre persones On My behalve with-Inne his wones. thanne Axede they hym what he hyhte. “he knoweth me ful wel, I telle ?ow Ryhte, but Of myn Name, it is not to ?ow; for whanne he hereth Of this prow, thanne wil he knowen me ful wel, I ?ow seye As trewe As steel; And that In Manye stormes I haue be with him In bataylle ful Sykerle.” thanne sworen they In here Entent To Fulfillen his Comaundement, But ful Of sorwe Alle they were that they weren so discomfyt there Of On knyht there In that plase: Ful Moche Sorwe Amonge hem wase. Thanne departyd Anon the xij knyhtes From that place there Anon Ryhtes; and the kyng Entrede Into the forest whanne that he say his tyme best, and þere Alle day Abod he Sekerlye For that non Man Scholde him Aspye. and whanne it was with-Inne the Nyht, Toward his Castel he gan hym dyht, And In A Gardyn vndir the towr his steward hym Abood Every Owr. and whanne he Cam to this Gardyn, his steward him Resceyved wel &amp; fyn, and Resceyved his hors and his Armure, And Aftyr to Chambre wente ful pure. &amp; whanne A while In Chambre he hadde I-be, Anon to halle thanne wente he, and Made Semblaunce As thowgh syk he were To-forn Alle his Meyne þat was there. Thanne his Meyne A?ens hym gonne gon, and hym worschepid Everichon, and hym Axede ‘how that it were, &amp; why he was Of so hevy Chere.’ and he Answerid hem Ageyn, “I Me strengthe with Al my Mayn a?ens herte to Maken good Contenaunce, So mochel Of Syknesse I haue dowtawnce.” And vppon the Morwe, at the Owr of pryme, the xij knyhtes Comen In good tyme that discomfyt Of hym were, (but they it ne knewe In non Manere,) and ?olden hem to hym As presoneres On a knyhtes behalve that was ful fers; but they ne knewen not his Name, For he was A man Of ful gret fame; and tolden kyng Orkaws Al In fere how thike knyht discomfyt hem there. “Ha! quod kyng Orkaws thanne, Now wot I wel that he Is A manne that ?ow Alle hath taken As presoneres, And to Me Represented now here.” thanne Made he Semblaw[n]t As wroth he were, but ?it neuere the mo ne was he there; and sente forth his Messengeris Anon thorwh-Owt his Rem for to gon, to warnen Alle his Chevalrye, ‘Atte brigge to Meten that knyht so hardye; and ?if Ony so hardy that there were with that knyht to fyhten there, what Maner Of good that he wolde Crave, Anon Of kyng Orkaws he Scholde it have.’ but they that to fore tymes I-beten were, Alle here Goodes the kyng Sesyd there As for On ?er And On day, thus kyng Orkaws hem gan to say. and whanne that they that In the Contre were, herden how þ? xij knyhtes happeden there, thanne In hem selve they hadden gret drede, For they Niste neuere how to spede; and ?if discomfyt that they were, here londis to lesen In swich maner there. Whanne that Piers that with this lady was, And Of his Maladye helyd In that plas, thanne was he as ful Of pensifnesse As whanne he was In his distresse. thanne Axede the lady hym Ryht tho, “Piers, what is ?ow to thenken so, and what Cause that it may be, I praye ?ow, Sere, now telleth Me; and ?if I mowe don ?ow Ony Ese, Owther Ony thing that May ?ow plese, anon Ryht it schal ben do, þere-fore to suffren bothe peyne and wo.’ “A! faire lady, quod Piers Anon, Ryht ful Esely ?e myhte it don.” “Seye On, quod this lady thanne, and I schal don it, for Ony Manne.” “thanne schal I ?ow tellen, quod piers trewly, And ?e me wil Enswren feythfully; For it Cometh now In My Mynde that ?oure fadir sendeth Into Every Ende Aftyr his knyhtes And Bachelere, here worthynesse forto preven here; And thike tyme have I sen, and not fulliche fyve ?eres they ben, &amp; swich A knyht were In Oure Contre, wel sone Asayed scholde he be; and ?if that I hadde harneys and Gere, For Alle the Men that Evere were I[n] my persone Ryht Al Alone To that knyht wolde I gone; al thowgh I be In straunge Contre, I scholde him Asaye, what so he be, thowh he were the strengest Of this Molde, And Abyden me he wolde: but harneys have I In non Manere, and þat Maketh me to Mornen so here.” Whanne the kynges dowhter herde this, sche Merveilled he spak Of so gret Aprys, And that he wolde Iosten At that tyde with hym that no Man dorste Abyde. thanne seide to him this lady Anon, “hors and harneys ?e scholen haue son, and longe Er Nyht Redy it schal be; ann therefore, Piers, dismaye not the; &amp; þerto As Richely ?e scholen ben dyht As thowgh A kynges sone ?e weren Owtryht; but In feith, Sire, be the Cownseil Of Me, A?ens that knyht ?e scholen not Te.” “Now, faire lady, quod Pers tho, that ?e me han be-hote, brynge me vnto; and Of me dismaye ?ow non thing, for I troste holiche In hevene kyng.” and whanne they hadden spoken Of this Matere, Anon from him sche wente there; bothe hors and harneys him Ordeyned thus sone, and Alle Oþer thing that was to done. and whanne it was with-Inne the Nyht, The weye to the Brygge sche tawhte him Ryht. thanne Of this lady his leve he took, and On his weye forth faste he schook. &amp; whanne to þ? brigge that he was Gon, Into þat forest thanne wente he Anon, there A While to taken his Reste As that tyme þere it liked him beste; and down he Alyhte Of his Rownsy, &amp; be his brydel hym teyde þere faste by, and þere to pasture ?if he wolde Tyl þat day Aperede On Goddis Molde. vppon the Morwen whanne it was day, Piers toward his hors took the way, and Made his hors Al Redy, &amp; his helm gan lasen ful Iostly; and Abowte his Nekke he heng his scheld; thanne Owt Of þ? forest he took the feld. whanne toward the brigge that he gan gon, thanne kyng Orkaws Aspide he Anon that thedir was Comen for theke Entent, To Wyten ?if there were Ony present whiche that A?ens him dorste Abyde: this was his Comeng At that tyde. And whanne piers beheld him there, he lyht Adown for Ony fere, and tasted his harneis In that stede, þat it scholde not faille whanne he hadd nede. and whanne he say that Al siker it was, To hors A?en he wente In that plas. and to the brigge he cam Anon, and Salwed the kyng As he scholde don. Anon a spere On honde he took, &amp; towardis the kyng wel faste he schook, and seide that Iusten Nedis he Moste: the kyng him Answeryd that hym wel lyste. So swyftly they Ronnen In that plas, as faste as the howndes hertes don chas, and so sore to-Gederis they Mette, that here scheldes Into the feld weren smette, So that there was Non geyn Char, but bothe here whyte flesche persched thar; so that bothe hadden they wowndis grete, and ?it Nethir Othir ne wolde not lete; so that the kyng On Piers his spere to-brak, and Piers A?en hym hitte with-Owten lak, &amp; bare him Owt Of his sadel Into the feeld Ouer his hors Crowpere undir his Scheld; and there so sore I-hurt he was, Onnethis to Meven Owt Of that plas. Whanne Piers atte therthe the kyng say, Of his hors he Alyhte with-Owten delay, and there drowh Owt his swerd Anon, &amp; towardis this kyng he gan to Gon; so þat be thike tyme þ? kyng Rekeuered was, and On his feet stood In that plas, Ful sore I-hurt, and ful of Angwyschs. thanne to the kyng Piers seide thus, “Sire knyht, ?oure Iostyng lost han ?e; assayeth ?if Ony bettere ?e Mown ?ow byse, and ?if Ony thing that ?e Mown wynne with Ony Other Melle vs betwynne.” Anon he drowh his swerd with good Entente, And his scheld On honde he hente. whanne the kyng sawh þat he was Redy, Faste to that Melle he gan hym hy, and there his prowesse he schewede In his wyse with Alle his strengthe In the beste Gyse, so that with his swerd &amp; with his scheld he Entrede forth In to that Feld; In the beste Maner that he Myhte, thanne forth he wente Anon Ryhte. Not-with-stondyng, sore hurt he was to foren tyme In that same plas, so þat moche more Nede thanne hadde he Of Restyng thanne Of Ony Melle. thanne be-twixen hem began Melle ful strong which that Amonges hem durede ful long, and Ech Other sore hurten As they stood, that Owt Of bothe here bodyes Ran plente Of blood; so ful Of gret prowesse weren they bothe that Eche Of Other Merveilled forsothe. For the kyng supposede ful Certeynly to han fowndyn non knyht so dowhty that with him so longe Myhte Melle; wherefore to him self he gan to spelle; and Piers In that same Manere Evene Of the kyng thowhte ryht ther; For In non Rem he wende han fownde so worthy A knyht Goyng on grownde. but At the Ende Of that Mellë the kyng non lengere myht duren sekerle, For Evere this Piers was so ful Of prowesse and browhte the kyng In gret distresse, so that thorwgh Melle and thorwgh torneye the kyng non lengere myhte stondyn In feye; but there to-fore Piers he fyl Adown, Ful sore syker I-hurt his body In-Vyrown; So sore, that ?if Ony Man him hadde I-seye On hym he wolde han had pyte In feye. Anon thanne Piers, that Supposid nothing that it hadde been Syre Orkaws the kyng, to him wente a ful gret pas, and puld Offen his helm In that plas, and seide ‘he wolde him slen vppon that Molde but ?if that for Scomfyt he wolde hym holde.’ Anon the kyng his Eyen vp Caste, and vppon Piers lokede Atte laste, &amp; seide “thou myhtest me slen ful wel, For In thy power it is Eche del;” “Now, be my trowthe, quod Piers tho, but thou the ?elde, I schal the slo; and fulliche discomfyt holden the, Other Ellis thy bane wyle I be.” thanne quod the kyng, “Certeynlye, Mochel lever hadde Ich here to dye thanne to speken that schamful word, Creaunt me ?elde be myn Owne Acord; For to A kyng it were the grettest schame, the Moste Repref, and the Moste blame, that Evere Ony Erthly kyngdom held, So Schamful A word to sein In feld; ?it hadde [I] levere xiij Sithe deye (?if so Often that I myhte In feye,) that I, whiche have be so worthy A knyht, So schamfully schulde sein thorwh ony fyht.” Whanne Piers vndirstood that he A kyng was Of so hy degre, and wende he hadde ben A sengle knyht that with hym there held swich fyht; but whanne he Supposid that þ? kyng he was, Anon to him spak he In that plas, and seide, “Sire, for Charite so telle here what Man ?e be; For me thinketh as be ?owre talkyng that ?e scholden ben A kyng” “Certes, quod the kyng, sire knyht, I am A kyng here In thy syht; and, kyng Orkaws, it Is Myn Name, In this lond A Man Of ryht gret fame.” And whanne that Piers this vndirstood that it was Orkaws þat lay so bathed in blood, Anon Piers ful Of sorwe he was that him so hadde Greved In þat plas, So that he Nyste what forto do, but his swerd he ?ald him vnto, and seide “sire, I Crye the Mercye Of that I haue don the gret Anoye. wherfore, goode sire, for?eveth it me that I so moche haue trespaced A?ens the; And, lo, my swerd here to the I ?elde, And my body and lyf I putte In thi welde, holich, Sire kyng, Into thy Bandom, And At thyn Ordenance hol &amp; som.” Whanne the kyng herde him so seyn, and that to hym so Offrede him pleyn, thanne seide the kyng to him tho, “What art thou that doost here so, that Of me hast here victorie, And therto Mercy here me Crye; For it is A ful gret Merveyl to Me, the Conqwerour to þ? scomfyt ?olden to be.” “Sire, quod Piers Anon Ryht, I am here to-forn ?ow bothe man and knyht, and I-born hennes A fer Contre, Of Ierusalem, that Grete Cyte; And therto, sire Piers it is My Name, and Cristene I am, and Of that fame; but me befyl An Aventure, Sire kyng, ful Sikerly I ?ow Ensure, so that I Entrede Into ?owre Castel Not longes Agon, I wot ful wel; and ful Evel I was wonded before, which that did me ful Mochel sore. but, thanked be God and ?oure dowhter so dere, Al Myn Rekeur hadde I there, and thorwgh A Cristene that is ?owre presoner whiche that ?e In preson kepen ther. For siker I wende to han ben ded Of my wonde þat I hadde In that sted; but, Gromesty God and that good Man, Al hel and fers he Made me than. And whanne that hol that I was, thanne herde I tellen In that plas how that ?e A bane dyde Crye thorwgh-Owt ?oure lond ful hastilye, Atte the Brigge to Iusten with A knyht that was A Man Of so Mochel Myht. and Al so sone as that I Myhte harneys geten Of ?oure dowhter so bryhte, I me hyder hiede ful sone; but I ne wyste how it gan gone, For siker I ne scholde han Comen here and I hadde knowen In Ony Manere that it hadde been ?owre persone, I scholde ?ow han lefft here Alone, For the grete benefit that I haue Of ?oure dowhter, so Crist hire save; and þerfore, that I haue don be vnknowenge, Of for?evenesse I preye ?ow, sire kynge.” and the kyng him for?af with-Owten Faylle So þat with Marahan he wolde taken bataille. thanne seide Piers to þ? kyng Ageyn, “Forto haven ?owre love I wile Certeyn putten my lyf In Aventure A?ens kyng Marahan, I ?ow Ensure.” Thanne the kyng gan him behete Many Gwerdoins bothe goode &amp; grete, and what thing that he wolde Crave, thowgh his kyngdom, that he wolde haue: but that he wolde For non thing that kyng Marahan hadde knoweng that ?if A Cristene Man he were, thanne Marahan nolde fyhte with him there; “for thanne myhte he Refusen with-Owten faille with ?ow to fyhten In bataylle; For that ?e ben not Of this lay, þerfore he may ?ow refusen In fay.” Anon Piers the kyng Ensured he That Neuere discoverid schold it be. Thanne putten they here swerdis bothe vpe in fere, and vndyr that Brygge Rested hem there, In a gret deseise there bothe two, Tyl that the day was Al A-go. and whanne It was with-Inne the Nyht, To hors bak they wenten A-Non Ryht, and to the Castel gonnen they to go that they bothen ferst Comen fro, Al so prevyly as that they Myhte, that they scholde Comen In non Mannes syhte, Neþer non Man knowen Of here Comenge, Sauf Only the steward Of the kynge that Abod vppon hise lord, Lyk As It Was be here Owne Acord; and Anon there lyhten they Adown, bothe the kyng and Ek Perown; and they Onharmed hem þere Anon. the kyng Aftyr his dowhter sente thus son; and whanne to-forn him that sche was gon, the kyng his dowhter Axede Anon, “damysele, he seide, knowe ?e this knyht?” sche wolde it haue I-heled with Al hire Myht: “Nay, faire dowhter, haue ?e non drede, ?e nede not hym to helen for this dede; wherfore, I preye ?ow, dowhter dere, That ?if Evere ?e Maden him Ony good chere, that An hundred fold bettere ?e now do, For he to Me Aqwyteth hym so: For the beste knyht Of þ? world Is he, And this day in bataille hat Ouercomen Me; And More-Ouer to Me hath he mad Surawnce with Marahans to fyhten Into the Owtraunce.” thanne that damysele Made gret Ioyeng whanne he had hire told that tydyng; and ?if Evere sche dide hym Servise to-fore, Aftyr sche dyde An hundred part More. Thanne leches weren sent Aftyr Anon Alle here woundes to serchen Echon, For þere-Offen hadden they gret plente Of grete and smale, As they myhten se. and whanne the leches gan hem beholde, and hem serched ful Many folde, they boden hem Abasched Nothing to be, For Al hol scholden they ben sykerle; and with-Inne xvj dayes &amp; xvj Nyht they scholde ben bothe Ioly &amp; lyht, so þat Er the day Come Of Bataylle, Al heyl to been with-Owten faille. Thus Cam Sire Piers In knowelechinge with kyng Orkaws with-Owten lesynge, and Eche A day I-Served with Riche deynte As thowh Ryht A kyng he hadde I-be. And whanne the day of Bataille Aproched Ny, They gonnen hem Arayen ful hastyly, and to horsbak they gonne hem dyhte with A gret Compenye, I ?ow plyhte, and to Londone they Gonnen to Ryde, To kepen here day þere At that tyde. &amp; whanne to Londone that they weren Gon, there fownden kyng Marahans Anon In the Cowrt to-forn kyng lucye, his Apel there forto Complye. whanne kynge lwcye kyng Orkaws say, he hym Anon Axede with-Owten delay, ‘?if that the bataylle he wolde Entren there, Othir Anothir for hym, as was þ? Manere.’ Thanne Sire Piers, that was so dowhty A knyht, To-forn hem Alle he presede Anon Ryht, and A?ens kyng Marahans put his Gage— As A worthy knyht ful Of Corage— For kyng Orkaws to fyhten there, and him defende with schel[d] and spere. Anon kyng Lwcye bothe here Gages took with Ryht good wille, &amp; not forsook. Thanne they Of kyng Lucyes howshold Comen to Enqweren be Manyfold ‘what he was that scholde Fyhte A?ens kyng Marahans þat was so wyhte;’ but non Man Of the kynges paleys there Ne wisten not what Man Sire Piers were, But that they seyden Amonges hem Alle that he was A knyght Of kyng Orkaws halle. “Now, Certein, quod Al that Compenye, vs thinketh this knyht doth gret Folye, A?ens kyng Marahans þ? bataylle to take, that In Al this lond he ne hath non Make; wherefore we supposen vtterlye hym hadde ben bettere han left his Compenie.” Thus telleden they of Perown there that knewen ful lytel Of his Manere. and whanne that Comen was the day of bataylle, To-Gideris they sembleden with-Owten faylle, So that there was be-twixen hem two Many Crwel Strokes with peyne and Wo, that Merveille it was forto beholde the prowesse Of tho knyhtes so bolde; and from it was pryme Of the day they fowhten tyl it was past noon In fay; For with gret prowesse &amp; poyntes so fers he gan him to defende from Sire Piers. for whanne Marahans knew Of Pierses Myht, he him defendyd with Many strong fyht; but Atte laste Ende trewely his defens ne vailled him not sekerly, For Sire Piers hym slowhe there in the feeld, and stille there lay ded vndir hys Scheld; and there Sire Piers smot Of his hed, &amp; bar it to kyng lucye In that sted, And seyde to hym In this Manere, “Sire kyng, this dede haue I don here to Aqwyten kyng Orkaws In this feeld Of tresowne that Marahans him Apelyd.” “Certes, sire,” quod kyng lucye tho, “Ful worthily here, Syre, hauen ?e do, and Aqwyt ?ow In Alle degre As A knyht ful Of Chevalre, and here to-Fore Alle My Baronye ?e han ?ow qwyt Ful dowhtylye; And On the beste knyht ?it ?e be that Evere Sawh I, Certeynle; wherfore, And it were to ?ow non Noysaunce, I wolde han som Of ?owre Aqweyntawnce.” “Sire kyng, Gladliche it May wel be that Myn Aqweyntaunce haven scholen ?e; but In this Contre I ne schal not Abyde, Sauf As lytel As I May this Tyde.” and whanne kyng Lucye say it wolde not be, that he not wolde taryen In that Contre, thanne kyng Orkaws took he Asyde, And preide hym that Ilke tyde “that Er viij dayes fulfillyd were, At ?oure Castel I schal speken him there, For Mochel desire I now trewelye to knowen som Of his Chevalrye; and Ek Aqweynted with him to be, I sey ?ow, kyng Orkaws, ful sekerle.” thanne kyng Orkaws Answeryd As þ? hende, “Sire, I hope there schole ?e hym fynde.” Thus from Londone they departyd Anon, And to his Owne Castel Gan he to gon, So that kyng Orkaws ful Ioyful was, and Ek Alle his Meyne In that plas, Of his Speed and Of his Iorne that was I-don At Londone Cyte. And whanne to his Castel that he Cam, A?ens hem tho wente Many A Man, &amp; Of Sire Piers Maden ful gret Ioye there that he hadde born hym In swich Manere, For they knewen wel In Certayn That a worthy knyght he hadde I-slayn. Whanne the thrydde day Was Agon, thanne seide kyng Orkaws to Piers Anon, “Sire Piers, ?e han me don Good Servise, And I Myhte it ?ow qwyten In Ony Gyse; but Axeth Of Me what ?e welen Crave, and be my CreAwnce ?e scholen it haue: And ?if it be In My powere, what that Evere ?e Axen here.” “Sire, quod Piers Ageyn hym to, Myn Askynge ?e mown ful Esely do: For non Good Of ?owre ne wil I haue, Nether Of non Richesse ne wil I Crave; but On thing that ?e wolde don for me whiche schal profyten ?ow In Eche degre.” thanne kyng Orkaws Answerid hym Ageyn that he it wolde don In Certeyn. “Now, Sire, non thing Ellis I Axe Of the, but Cristene Man that thou wilt be, and forsaken now thy fals lay that thou hast worschepid Many A day;” and be-gan him forto schewe Of Cristes passiown with-Inne A throwe, and the holy vangelye gan him vndo, And Of Other poyntes Manye Mo; so þat with-Inne two dayes Aftyr Sewynge he browhte hem Alle to Cristenynge, and Reneyeden the Sarasynes lay that they hadden kept ful Many A day. and there sente he Aftyr An Ermyt Anon, and lete hem Cristenen there Everichon. thanne the kyng that Orkaws I-Clepid was, his Name was torned In that plas, and ‘Lamet’ In baptesme Clepid was he, And his dowhter ‘Camylle’ Certeynle. thanne, for the love Of the kyng, they Of the Contre Maden gret Beldyng, And A Cyte they gonne to Make, And ‘Orkanye’ It Clepyd for his sake. Whanne that Cristened Alle they were For the Moste part In that Rem there, Thanne kyng Lamet seyde In his wyse To Sire Piers, that knyht Of pryse, “Now, Sire Piers, Myn Owne Frende that to Me han ben so good &amp; hende, Now that I have Fulfild to the Alle that Evere thow hast Axed Of Me, therfore, Sire, herteliche I ?ow preye that myn Request ?e welen not denye.” thanne seide sire Piers ful Sekirly, ‘that his Reqwest he ne schold deny ?if that It were In his powere Ony thing that he myhte don there.’ “I ?ow beseche thanne, quod the kyng, that ?e wolden fulfillen now myn Axyng: My dowhter Camylle that ?e wolden take To ?owre wyf, Sire, for my sake; For sche is I-comen Of kyng &amp; qwene, and þerto A good womman with-Owten wene; And I schal ?ow Sesen In Al Myn lond, and Maken hem Buxom to ?owre hond; &amp; ?yf thus, Sire Piers, it Myhte be, there nas neuere thing so Ioyful to Me as ?ow tweyne to ben knyt In Maryage, So worthy persones Of so hy parage.” thanne him Answerid Sire piers ful stille, “Sire, sethen ?e han fulfyld My wille, ?owre Askyng gladliche, Sire, wile I do, I Sey ?ow Sykerle with-Owten Mo.” Thanne the kyng thanked hym Often Sithe, and Of that tydynge was Ioyful and blythe; and thus sone he sente aftyr this Mayde &amp; tolde hire how this Gentyl knyht hadde saide, So that Ensured thanne bothe they were, And for the Mariages they Ordeyned there. And happede that A?ens the day Of weddynge Thedyr was Comen Sire Lwcye the kynge, and Merveillede that Alle I-Cristened weren there In so schort tyme sethen to-gederis they were; ?it Neuertheles he desirede so Sore To knowen Sire Piers And Of his lore, and forto haven his Aqweyntawnce he ne wolde not leven for Al this Chawnce. So that In the Cyte of Orkanye was this Maryage ful Ryalye; and there kyng Lwcye Abod viij dayes Fulliche, As this Storye here Sayes, To beren Sire Piers þere Compenye that was so worthy In Chevalrye; For the kyng him preisede so wel Of Bewte &amp; bounte Euerydel, so that neuer wheche he Say So Mochel him pleside be hys lay. And Er the viij dayes I-past they were, Sire Piers kyng Lwcye so preched there, And Al his Compenye Ek therto that thike tyme with hym comen tho, &amp; hem gan schewen Cristes lawe, where-Offen kyng lwcye was ful fawe; So that Cristened thanne wolde he be be swych A Covenaunt As I schal tellen the, with this, that Piers In Compenye with kyng Lwcye wil holden Chevalrye; And herto Swrawnce to þ? kyng he Made, where-Offen that Meyne weren ful glade; and þat he wolde hym loven Aboven Alle Othir, As love scholde ben be-twene brothir &amp; brothir. Thus kyng Lwcye there Cristened was And his Meyne Also In that plas; Thorwh the teching Of Sire Perown, thus weren they Crestened Alle In-virown, As witnesseth Sire Robert Borron here that from latyn to Frensch translated this Matere. and Ek the Olde Storye Recordeth Also That In this Manere this was I-do; And ?it Neuertheles Brwtes Storye Of Sire Piers ne Maketh non Memorye; For it Is ful Syker, with-Owten dowte, that he which In Romawnce this drow Owte, he knew ful lytel Of Seynt Graal, Owther Of the Storye Of Sank Ryal; And therefore noman Merveille hym here thowgh of Sire Piers he speketh not there; but they ne Connen not hem Excuse, Neuere owt Of this storye him to Refuse. Ryht longe lyvede Sire Piers there In worthinesse and strengthe, In diuers Manere; and vppon his wyf there be-gat he A worthy Eyr In Alle Maner degre; And Herlawnt was that Childes Name, A vayllawnt knyht, And Of gret Fame. For whanne to harmes that he Cam, he wax A worthy Chevalrows Man; And whanne that Sire Piers ded was, he Comaunded his Meyne In that plas In Orkanye hym forto Entere, In A Chirche Of Seynt Phelyp there; that be his lyve he dyde Don Make In Worschepe Of God And Seint Phelyppes sake; and thus Entered there he was with Mochel worschepe In that plas, and Aftyr his deth his sone harlan the Regne Aftyr hym ReIoysched than, and Anon kyng was Crowned there; &amp; þerto A good Man in Many Manere, and wedded þ? kynges dowhter Of Irland, &amp; On hire begat, As I vndirstond, An Eyr that A kyng I-Crowned was, A worthy knyht In Every plas, hos Name was Callid Melyan, that was A Chevalrows &amp; A worthy Man. and Of Melyan descended Anothir kyng, A worthy Man In Alle thing hos Name þat was Agristes, A worthy Man In Every ples, and þerto bothe wys and Redy; and to his wyf A fayre lady, A womman Gentyl &amp; Of hy parage, and þerto I-Comen Of gret lynage; so that On hire begat an Eyr of fame, kyng hedor Aftir was his name. and this hedor was On Of þe beste knyhtes that Evere In Orkanye was In fyhtes, &amp; wedded þ? kynges dowhter Of Northgales, As In this Manere vs scheweth these tales; And An Eyr On hire Engendred he that Aftyr kyng was Of Orkane; And kyng loot thanne was his Name, A worthy Man &amp; Of gret Fame; &amp; On Of kyng Arthures kyn weddede he,— which was A man Of gret powste— and sche was lady faire and gent. &amp; on hire he Engendrede verament Foure sones ful trewelye, As Recordith this Storye,— Of wheche the ferste Gawneyns hyhte, that was A worthy Man In fyhte, but that luxoryows he was, A gret vys In Every plas. The secund ne was not so worthy A knyht, And Granayns be his Name he hyht, and þerto A prowd Man was he, but not to Comende for Chevalre. the thrydde brothir hyhte Gwerrehes, A worthy Man In Every pres, and longe Endurede In travaille; but Atte laste with-Owten faille Ful velenosly he was Slayn be Boort Oþer lawncelot In Certeyn. The fowrthe brothir, was his Name Gahenet, A man Of Fame. this Gahenet was a worthy knyht, bothe trewe and stedfast In Every fyht; and this of the fowre bretheren wisest was, this forseid Gahanet In every plas. but ?yt Cam he neuere to Gaweyn, As this storye seyth Certein. but thanne was there On Mordret, that men Supposen hadde ben be-get Be-twene kyng Loot and his wif; but it was to-foren with-Owten stryf, kyng Arthewr On his Soster Engendrid hym, As Manye bokys it telleth In Rym; For he wende the Maiden Of Yrland it hadde be, whanne that to his Soster wente he. and whanne that he knew Apertly that with his Soster he hadde synned fleschly, Thanne Repented they hem Wondir Sore Of that dede they hadden don thore. but this was Er he weddede Gonnore, That A worthy lady was, and Of good lore. Now here Mown ?e sen In Certeyn, the Generacioun bothe hol and pleyn; And how that Gaweyn Of þ? lyne Cam Of Iosephes Of Armathie, that Good Man; and this Supposeth not the peple here; but It is thus In Alle Manere. And now leveth here this Storye &amp; of Al this lyne ful Sekerlye, and Only torneth to Iosephes Agayn As here Aftyr ?e scholen heren ful pleyn. CHAPTER LIII. OF JOSEPHES AGAIN, AND OF HIS YOUNGEST BROTHER GALAS. Now forth this Storye gynneth to procede, and to Othere Materis it wyle vs lede. whanne that Iosephes departyd thenne From Piers &amp; Pharans, thike two goode Menne, whiche pharans hadde In Governaunce, thorwh happeng Of A lytel Mischaunce: and whanne that Iosephes from hem was gon And Ek his Compenye Everychon, Ful Manye Iornes they wenten In fere, and but wilde forest ne fownden they there, &amp; Ek wylde bestes In that plas, where-Offen the lond repleynsched was; and ful Mochel harm they gonnen do To þ? peple that wente bothe to &amp; fro; For that tyme Bretaygne Repleynsched not was Toward scotland but In lytel plas: and where that Evere Iosephes wente, he prechid Goddis Name veramente; and Euere where the Moste peple was, Sorrest he prechede In that plas, And wrowhte Only be goddis Myht, and be the holy gost that was so bryht. So that he Cam Neuere In non Contre, but ?if his wille Of the peple hadde he. And thus wente Iosephes Al Abowte Into straunge Contres, with-Owten dowte, Into Scotlond, wales, &amp; Into yrland, and Into manye Oþer partyes, I vndirstand. &amp; whanne thus he hadde travailled In this Manere, and departed his kynnes Men bothe here &amp; there, Forto Anhawncen there goddis Name In Every Contre where that they Came, that so Atte laste him took A talent To Galafort to Gon thanne verament; and whanne the Castel he Aprochid so Ny, And saugh It wel Amendyd Sothfastly, More dowble Ouer that It was Sethen he departed from that plas; but Merveille þer-Offen was but lytel there, For he hadde ben thens Fyftene ?ere; and Abowtes that Castel weren there dyht Manye Abbeyes In worschepe Of God Almyht, that Manye goode men hadden don Mad Sethen Iosephes departed from that sted. And whanne he was come to galafort, And Ek his Meyne thider gonne Resort, be that tyme his Modyr I-beryed was In An Abbey besides that plas, that by the Castel was there, worthily I-beryed and In fayr Manere; but Galas that his brothir was, whiche Iosephes lefte In that plas but of ?ong Age At his departyng, was A knyht Aforn his A?en Comeng, the worthiest holden In Chyvalre that was knowen In Ony Contre; And Ordre Of knyht took this Galas Of Nasciens that Stille Abod In that plas, where-Offen Iosephes Merveilled sore whanne his brothir A knyht that he say thore. and whanne they of Galafort Iosephes sye, Ful gret Ioye they Maden, and Melodye, Of Iosephes and Ek of his fadyr Iosepe; A?ens hem þere Ronnen A ful gret hepe, and to hem ful grete Festes made, and to here Compenye, to Maken hem Glade; For swich Ioye as Made dewk Gaanor whanne Iosephes and his fadyr he sawh thor, Neuere so gret Ioye half he Made as that tyme he dyde, he was so glade; For In herte to forn tyme ful sory he was that Iosephes so longe was from þat plas. A while whanne that Iosep[he]s was rested there, Of the Maners of his brothir he gan Enqwere; and dewk Gaanor him Answerede Anon, &amp; seide, “swich A man As Galas was On, Of body, Of prowesse, and of dede, knew I neuere In non kyngrede.” and whanne Iosephes of galas herde this, thanne was his herte ful Of blis, and to hym thanne Galas was ful dere, and herteliche hym lovede In Alle Manere. The ferste Mownthe þat Iosephes Cam to Galafort, Thedyr Messengeris to him gonnen Resort, and thedyr they browhten hym newe tydynge, that sekerly ded was here kynge Of the Rem of hotelise, that was tho Cald, and After cleped Gale?, as now it is hald. and bencheson that here kyng ded was, to Iosephes they senten Into that plas, and hym preyden ‘for his honowr to Geten hem A lord and a Governour, wheche that worthy here Crowne were forto bere In defens Of here lond Every where; for ?if oure Rem with-Owten kyng be Ony while, It Myhte sone thanne fallen Into Exylle.’ whanne Iosephes herde Of Al this Fare, Anon dewk Gaanor to hym Clepid he thare, and also dede he sire Nascien, To taken Cownseyl of these two Men; “For ?if the Rem of hotelice with-owten kyng were, It Were to the peple a ful gret dere, and lyhtly Myht Tornen In to Exyl, whiche were to the peple ful gret peryl. wherfore In goddis Name I ?ow preye, that trewe Conseil Of Ryht ?e welen Me seye, what Maner of Man that best worthy be that Rem to governe In Alle degre, and that the sothe ?e welen me say, In charge of ?oure sowles at domesday.” “Sire, quod dewk Gaanor and Nasciens thenne, the sothe to Morwe we scholen ?ow kenne.” vppon the Morwen whanne it was day, thus bothe to Iosephes gonnen they say, “Sire, Of that ?e gonnen vs to Refreyne, vppon Oure sowles þ? sothe we scholen ?ow seyne, that In this Lond Man so worthy Is Non Of worthynesse In chevalrye Of flesch ne bon. Ne non so worthy A Rem In governaunce to have, As Is Galas ?owre brothir, so god vs save. and therfore now doth ?oure likynge, For we holden hym best worthy to be A kynge.” “wel, quod Iosephes, ?it schal I Enqwere of Other Men that ben not so Nere.” thanne sente Iosephes forth ryht Anon, Aftyr twelve the wysest Of Al that won. Anon to forn hym they Comen thus sone, and to hem there spak he Al Alone; lyk As he hadde Seyd to dewk Gaanore, to these xij worthy men he seyde Ryht thore; and Anon On styrte forth be-forn, and seide they scholden hym Answeren vppon þ? Morn. vppon the Morwen they Comen Alle twelve, and Aftyr Gaanor they seyde the Selve, and seiden that Non So worthy Nas to ben A kyng, As was his brothir Galas. thanne Iosephes, his brothir Gan he to Calle, and thus to hym seide Aforn hem Alle, “Brothir Galas, come hydyr to Me! kyng Of the Rem of hotelyce schal I Maken the be Cownseyl of these goode Men Certeyn, For the grete goodnesse that Of ?ow they seyn; For sekerly it Nys not don by Me Althowh that ?e my brothyr be; but sethen that ?e ben Of swich prowesse, I am Ryht Ioyful In Sykernesse that ?e ben worthy to haven swich honour, Of the Rem Of hotelyce to beren the flour.” thanne knelede Galas down Anon, And of Iosephes this ?ifte Resceyvede thus son. Thanne Aftyr Anon the thrydde day Iosephes from Galafort took the way, So dede Ek Sire Nasciens &amp; dewk Gaanore, And this ?onge knyht Galas with hem Rod thore, and with hem Also gret Chevalrye To hotelyce Ryden In Compenye; and Anon ful worthyly Resceyved they were Of Alle the baronage that was there, and ful gret Ioye Of hem they Made, And ek Al the lond of hem weren glade. So that it happede On whyt-sonday that for this Galas was Mad gret Aray Atte Moste worthiest &amp; worschepful Cyte Of Al hotelyce, As I telle the, which that Palagre was Cleped thanne; Thedir Resorted ful Many A Manne For to sen the kynges Coronacyon, Thedir they wenten with good devocion; so that there A kyng I-sacred was Galaa?, Of his Owne brothir Iosephes in that plas. Thus helden they there A worthy feste, and weren ful welcome bothe Mest and leste; So that Galaaz stille kyng dwelde there, and hyghly beloved was Every where Of dewks, Erles, &amp; of Barown, and Also of Alle his Regyown; So that for his good beryng and his fame The lond Euer Aftyr hym bar the Name; For Aftyr the tyme that Galaaz was ded, It is Evere clepyd Galez In that sted, whiche Name Neuere Chongen schal In this world whiche is Fynal. Thanne this Galaaz wedded A wyf, A kynges dowhter with-Owten stryf, and On hyre he be-gat, the sothe to say, A sone that was kyng Aftyr his day; and of that sone be Ryht Engendrwre desendid kyng Vryens, I the Ensure, that was ful of worthynesse In kyng Arthures tyme, and of prowesse; and a felawe was Of the Rownde-table, As I ?ow here telle with-Owten fable, and slayn was with kyng Arthowr In bataylle vppon the pleyn Of Salysbery with-Owten faille, where As kyng Mordret and kyng Arthowr To-gederes hadden A ful gret Schowr; And there Ryht kyng Mordret was slayn, And kyng Arthour I-wownded ful sore Certayn. vppon A day as Aftyr it befylle, I schal ?ow Of kyng Galaaz telle, that hadde I-Ryde Alle A day In A wylde forest, the sothe to say, tyl that It was A?ens the Nght, that Nethir of his Meyne ne Of howndis hadde he non syht; and so dyrk it be-Cam Anon that he ne wyste whedir to gon, Ne Cowde not knowen his Owne weye, Certeinly As I ?ow Seye. so that Into A wast lawnde he happede there, but non Manere Of weye sawhe he nowhere, and thus travers he Rod tyl Myd Nyht tyl atte laste he say A qweynte syht, In a drye diche A ful gret Fyr: thanne thedirward to drawen was his desyr. and whanne he was Comen to that plas, there hovede he, and Abod A ful gret spas, and Merveillede what this fyr myhte be, that so lyht brende In Alle degre. And whiles that Galaaz so hovede there, he herde A voys As it Come from fere, whiche that Seyde there to Galaaz, “lo, here thy Nygh Cosyn In this plas, that here In this torment do dwelle, and hens ne May not, I the telle.” whanne Galaaz herde hym Cosyn so Calle, he Merveillede how that myhte befalle, and hym Abaschet wondyr Sore Of the voys that he herde thore, And seyde to hym, “that thow telle Me, wherby I May knowen In Ony degre what Maner Of thing that thow Art, And why to the delyvered Is this part Of so gret Angwysch and torment, As here with myn Eyen I se present; whiche thing I desire ful sore to knowe, Of Alle this tormentis vppon a Rowe.” “I Am Symew, thyn Owne Cosyne, that here now dwelleth In this pyne Forto qwenchen My Mysdede that I dede to Perown of Falshede, the wheche Myn Owne Cosyn was As thou hast to forn herd In Oþer plas, and therfore non More I schal the Seye; but, for his love þat On Cros Gan deye, So that In Aleggeng Of my peyne, do for me On thing that I schal seyne, and fownde here som place of Religyown, that with good herte and good devocyown they Mown to Iesw for Me preyen, here My peynes forto Aleggen.” thanne Answeryde Galaaz, “Sykerle, Symew, I have wel herd speken Of the; but telle me now Symew my Axyng, Schal this turment ben Euere duryng?” “I schal the telle,” quod Symew tho, “?if that this thing that thou wilt do.” “I the graunte, quod Galaaz thanne, Ryht As I Am A trewe Manne. and ?it for the I schal don More; with Manye fayre Goodes I schal it store, and þerto here don Maken A Riche Abbeye, Trustylich, Symew, As I the Seye; ?it More-Over I schal preyen be my levynge, that I, Aftyr this worldes departynge, In that same Abbeye I-beryed to be, For Mochel it ben Amendid be Me; and that I hope schal don the Ese, Aleggeng thy peyne, And Ek god to plese.” Anon thanne Symew be-gan to Crye, And thanked Galaaz with voys ful hye. Thanne Seyde Symew þere to Galaaz whiche that hovede þere In that plas, “vndirstondeth, Sire Galaaz, Ryht wel, that this torment schal passen Every del Al so sone As that A worthy knyht that Aftyr the schal hoten ful Ryht Cometh to vysiten this Ilke place; God with hym schal senden his grace, and In this diche stawnchen this feer, that thou here Sixt brennen so Cleer; and þat be Encheson Of On thing is this, that neuere with luxvre he was brend Iwys; and Into this lond Of his Entrynge, Alle the poyntes of seint graal scholen hauen Endynge.” Thanne lefte Symew his talkynge, And no More Spak to Galaaz the kynge; And Alwey kyng Galaaz Gan hym Refreyne, but neuere Aftyr word to hym wold he seyne. And whanne þ? kyng Sawh that he Nolde to hym no More speken vppon that Molde, In to his weye he tornede Ageyn (As that tyme hym happede In Certeyn,) where as he departyd the day to fore, there As Al his Meyne hadden hym lore; and there with his Meyne Mette he Anon, that for hym hadden Mad ful gret Mon, lest that som Misaventure to hym hadde Comen, I the Ensure; but whanne they syen hym wel At his Ese, thanne In here hertis it dede hem plese. vppon the Morwen, whanne it was day, the kyng Abowtes sente be Every way bothe Aftyr Masowns And Carpentere, An hows Of Religiown to Fownden there where As Symew to hym spak: thus dede kyng Galaaz with-Owten lak, and fownded An hows Of the Trenite, And there-Inne Syxty Monkes serteinle, and therto fownded hem with good Inowhe, Of londes and Rentes, Oxen And plowhe, So that they hadden Suffysawnt levynge for Alle Cristen Sowles to preyen &amp; synge. And Al so sone As kyng Galaaz was ded, he let hym beryen In that same sted; And with hym Al his Armure, And Also his helm, &amp; his swerd, I the Ensure; &amp; þere In A Riche grave hym pytte, For that non Man scholden Remeven Itte to Fore tymes that lawncelot the lake thedyr come, þat body vp to take, that with gret peyne it scholde Remeve. lo here of Galaaz the storye doth leve, and telleth now of Iosephe, how that he departyd from that hepe, From Iosephes, and from his brothir Galaaz, And tornede A?en In to Anothir plas. CHAPTER LIV. HOW JOSEPH DIED, AND JOSEPHES ‘PASTE TO GOD IN A BLESID TYME.’ Thanne procedyth forth this storye, and telleth how þat to Galafort Iosephes gan hye, to speken with kyng Mordreyns verament that often tymes hadde for hym sent, whom ful gret desir he hadde to se, As I ?ow seye ful Certeynle. In this Mene while deyde Iosephe his fadyr dere, and was Entered In a fair Manere In Engelond, As seith this storye, In an Abbey Of the Croys, As it Maketh Memorye. wherfore Iosephes sore discomforted was, For his fadyr was beryed In that plas, For ful gret love was hem be-twene, As Evere be-twene fadyr &amp; sone Men Myhte sene. And Iosephes Ryht ful feble was tho, that vnnethis for Syknesse Myhte he go, what for fastyng and for travaylle Onnethis Myhte he gon Sawn faille; And so Al deseysy &amp; ful Syk he wente To Sen kyng Mordreyns veramente, In the same Abbey wheche he let Make, and let It fownden for his Owne sake. whanne he was Comen In to that plas, Evene there As kyng Mordreins was, and hym hadde Salwed In fayr Manere, thanne seide kyng Mordreyns to hym there, “Sire, Ryht welcome forsothe ?e be! longe haue I desired ?ow to speken &amp; se, and with me here, sere, for to dwelle, For Manye thinges I moste ?ow telle; For trewly ful longe thinketh Me that ?e han been Owt Of this Contre; and therfore wolde I weten ful fayn how that It stont with ?ow Certayn.” “Syre, I am Al heyl and sownd, blessed be god, vppon this grownd, For More Ioye Neuere I ne hadde thanne I now haue, I May be gladde.” “now where-Offen, good Sire, quod Mordreins þ? kyng, May I not knowen Of that thyng?” “?is sire,” quod Iosephes, “certeynly, I it schal ?ow tellen ful trewly: Sire, I schal ?ow sein At this tyme, hens schal I passen to-Morwen At pryme Owt Of this world Into Anothir place: thus hath sent me to seyne the kyng Of Grace.” And whanne kyng Mordreyns herde this, Anon he wepte for deol Iwys, &amp; seide to Iosephes In this Manere, “A! goode Iosephes, My Frend so dere, Now I am here A-lone In this Contre, and for-saken Alle myn Owne londis &amp; fe For the grete love that I In ?ow fond, this, Iosephes, I preie ?ow vndirstond; Now sethen that it Is So Nygh ?oure tyme that ?e scholen hens passen to-Morwen At pryme, with herte I ?ow preye ful Specyale that Som Maner Of Tokene ?e welen leven Me, that I Of ?ow Myhte hauen som Manere Remembraunce, what so Euere me be-happed In Ony Chaunce.” “this schal I don, Sire,” quod Iosephes tho; And thanne hym bethowhte how he myhte do. thus sone Anon It Cam In his Mynde; thanne seide he to Mordreyns that was so kynd, “do bringen that scheld hider to Me, that In to the Bataille I be-took the, Whanne tho W Werredest vppon Tholomer, and Of hym haddest the vittorye ther.” kyng Mordreyns seide it scholde be do, and bad A Man Anon therfore to go; for that scheld faste by him it was, and Every day he it kyste In that plas, for the grete love he hadde therto, Eche day twye or thries he kyste it so. The same tyme the scheld Cam Iosephes before, At his Nese he bledde wondyr sore, and that stawnched it wolde not be For non thing he Cowde ?it se. Anon thus sone he took this scheld that kyng Mordreins bar In the feld, and A Myddes the scheld, þere As he stood, he Made a Croys with his Owne blood. and whanne that so he hadde I-don, to kyng Mordreins he betook it Anon, and seide there to Mordreyns the kyng, “this schal I leven ?ow In Remembryng. In this scheld A Crois I have Mad here with myn Owne blood with-Owten dwere; So that whanne ?e taken this scheld On honde, On Me to thenken scholen ?e fonde; For the Croys that I have Mad here schal Evere lasten As fresch &amp; fere as it is this ilke same day;— beleve wel, kyng Mordreyns, that I the say;— and ?if Ony knyht that so bold be, Abowtes him it hangen In Ony degre, that he ne schal ful sore Repente, Tyl that A worthy knyht Come presente, wheche the worthy Galaaz schal be hote, The laste Of the lyne Of Nasciens Rote; and he this scheld schal taken On honde, And non but he; this thou vndirstonde; For there schal neuere ben knyht so hardë hit to Ocupyen, but Onlich he; For lik as mo Merveilles be this scheld hast þou seye, ?it Mo schal galaaz werken Many weye; and lik As this scheld passeth Alle Oþer scheldis, So Galaaz schal passen In townes and feldis Alle knyhtes Of Chevalrie In every dede, So Merveillous &amp; worthy In his Manhede. and with that the kyng gan to se bothe þ? scheld an Cros ful verrayie; Thanne took the kyng this scheld On honde, and Often to kyssen he gan it fonde. and seide, “lord God, I-worschepid thou be, that Grace Of Syhte hast graunted me This Crois to Sen here with Myn Eye; Now, goode lord Iesw, Gromessye.” and thanne bespak kyng Mordreins To Iosephes Er he wente theins, “Sethen ?e han me left this Ilke thing ?ow forto haven In Remembryng, Telleth me, Iosephes, I ?ow pray, where that this scheld putten I may, So that thike worthy knyht It myht properly Comen to his syht.” Thanne Iosephes Seyde to hym tho, “Sire kyng, ?if Aftyr Me ?e welen do, loke where Nasciens Is beryed whanne he is ded, and hange ?e that scheld In thike same sted; For thedir schal Comen that goode knyht at the fyftenethe day, I sey ?ow Ryht, Aftyr that he hath taken the Ordre of Chevalrye; Ful faste thedirwardis he schal hym hye.” thanne seide the kyng it scholde be do. and thus Iosephes there parted hym fro. Vppon the Morwe Atte Owr Of pryme he paste to God In A blesid tyme, and was Entered In that same Abbey There As kyng Mordreins bedered lay. but thanne Comen Othir Men, and his Fadyr bore Into A Nothir Contre besides thore; For A gret Affamyne Amonges hem was. his body they boren Into that plas,— For this storye ful trewe it Is, and also I-proved with-Owten Mys,— that At the Entre Of that holy Man Al that Famyne Secede Anon than; and the lond becam ful Of blessidnesse, Of Catel, Of good, and Of Al Richesse; so that they seiden with-Owten Obstacle, ‘that God for that body wrowhte Miracle the wheche they browhte Into that Contre;’ and In Abbey was buryed ful Solempne, that thabbey of Glays that tyme was Cald, whech Abbey of Glaystyngbery now men hald. Now Resteth here this storye, and Of Aleyn the Sone Of bron Maketh Memorye. CHAPTER LV. HOW CASTLE CORBENIE IS BUILT FOR THE HOLY GRAAL, AND VENGEANCE IS DONE FOR DESPITE TO IT AND SOLOMON'S SWORD. Now this Storye furthere doth telle bothe Of Iosephes and Aleyn ful snelle; whanne that to the deth he drowhe so Ny, thanne behelde he Aleyn ful witterly, and sawgh that he wepe so faste; thanne he hym Axede Atte laste, “Aleyn, why wepyst thow so sore? telle me thy Cause why and wherfore.” “Sire, I May wepen Ryht wel, and ?e it knewen Every del, For A schepe that Alone left Is With-Owten pastour Oþer herdeman I-wys; Anon Cometh the wilde lyown, And it distroieth Al &amp; Som. Sire, this Mater I telle by the that Art my pastour Sykerle, And I ?owre schepe as [?e] wel knowe that thus from Me scholen deye nowe. ho schal thanne My pastour be? Now, good sire, thot ?e welen tellen Me.” “?e scholen ?oure self been A good pastour, and Aftyr me ?e wil werken Eche Owr. but loke that ?e non Marchant pastour be, that Fychcheth his Eyen In Eche degre; but torne ?oure Eyen from Idelnesse, and Ocupie ?ow In good Besynesse that schal kepen ?oure body from Alle torment, and to Endeles blysse ?ow Represent; therfore loke that ?e kepe ?ow wel that the Enemy In ?ow haue part non del.” Thanne dyde Iosephes Anon to-forn hym brynge the holy vessel with-Owten lesynge, and seide to Aleyn In this Manere; “lo, this holy vessel I betake the here wiche Iesu Crist my fadyr be-took;”— Aleyn it Resceyvede, &amp; not forsook;— “and whanne Owt Of this world þat ?e schole pase, loke that ?e it Ordeyne In to swich A place that In this Rem It mot stille dwelle, And be ?ow I-Sesed, As I ?ow telle.” So Aleyn Of this worschepful ?ifte there he was ful Ioyful In Alle Manere. Whanne that Iosephes to God past was, Aleyn Remevede from that plas, Owt from the Contre Of Galefors; and his bretheren with hym gonnen Resort, For Wedded weren they Everychon, Alle his bretheryn Except On wiche that Ioswe I-Clepyd was, that tho was vn-Maryed, so was his grace; and the beste knyht he was be Est Oþer West, and Of Alle his Bretheren Aleyn loved hym best. Whanne that from Galafort he Gan gon, thanne Axeden him his bretheryn Everichon, ‘Into what Contre that he wolde Go.’ and he hem Answerede, ‘he Niste not tho, but as God And Aventure vs wile Cowndeye, I ?ow Ensure.’ So wente he forth, And his bretherin Alle, As be Aventure to hem gan falle; And An hundred Mo Of his kynrede Forth with hym than gan he lede, and seide ‘that Som voide Contre with that kynrede Repleynsched scholde be, So that with Al his power he worschepid &amp; Servid god Everywher. Thus wente he Forth In his Iorne, as was his Aventure and destyne, tyl he Cam In to A strounge land where As Nise peple he fond, That ne CoWden but Of Lond tylyng, Swich was here labour and here werkyng; and that Rem was Clepid Foraygne, Of Wheche the kyng was A lepre Certaygne, and so Orible he was to Mannes Eye that Eche Man schoned his Compenye; And his Name was Clepyd Galafres, Somtyme A worthy knyht In pres, and dwellyd In his Owne Cyte That Malce was Clepyd, As I telle the: and the Same kyng A paynem was, And Ek Al his peple In Every plas. Whanne Aleyn Into the Cyte Entren began, On hym there loked Many a Man, and wondred what peple what they were That Into the Cyte Entrede so there, alle Barefoot, And In powre vesture, Of wheche the kyng herde, I ?ow Ensure. and thus sone Comanded the kyng hem to-forn hym bringe with-Owten taryeng, So that Openly he Myhte hem Se, And whens they comen and [of] what contre. and whanne he hem Sawh In his Syht, thanne Axede he hem Anon Ryht ‘Of what Contre that they were.’ thanne Answerid they Anon In fere, “Sire, Of Ierusalem boren we be, Eche Man that Is In this Compeyne.” and whanne the kyng herde this, he Axede, “whiche Of ?ow Mayster Is?” A-Non that Compenye Alle On Rewe there gonne the kyng Aleyn to schewe. thanne seide the kyng, “Aleyn, I ?ow pray, Conne ?e me Owht Cownseillen In Ony way to koueren me Of my Maladye?” “?e, sire kyng, quod Aleyn trewelye, ?if ?e wil don As I ?ow teche, Of this Maladye I schal ben ?oure leche with-Inne thre dayes with-Owten Mo.” “?e, quod the kyng, May I troste therto?” “Sire, quod Aleyn, And ?e welen Me leve, with-Inne iij dayes ?oure helthe I schal preve.” thanne kyng Galafers Answerid tho, “What ?e me Comaunden I schal do.” “how May I this beleve?” quod Aleyn. “?is sewrly, quod the kyng, In Certeyn, For there nys non Manere Of thing Erthly that I Nolde do to haven helthe Of Body.” “thanne, quod Aleyn, I schal ?ow Say, what ?e mosten don with-Owten Nay; and ?if ?e don not myn Comaundement, ?e Geten neuere helthe verament.” “Now, seith Onne, quod the kyng thanne, and I it schal don As I am trewe Manne.” “Sire kyng, and helyd thou wilt be, Sarrasynes lawe forsake thou Sykerle, and Alle thin ydoles to breken In fay, that thou hast beleved Onne Many a day; and whanne thou hast the devel Forsake, thanne to Goddis lawe thou schalt þ? take; and Aftyr, I-Cristened thou schalt be, And thanne Othir thinges schalt thou se, Myn holy vessel, beleve this wele, be whiche thou schalt haue Al thin hele, and I-clensed, Sire kyng, to be Of Al thy Maladye, Sire, certeinle; And ?if I do not this Ilke Dede, I ?eve the leve to smyten of myn hede, And Of Al myn hol Compenye, Sire kyng, I the Enswre trewelye.” This kyng that so moche desired his hele, lystenede what Aleyn seyd ful wele, and Merveyllede Mochel Of his promys that Of his beheste he was so Nys, and seide, “Aleyn, I wyle gladly do Al that ?e Comaunden Me vnto; and but ?e holden ?oure promys, On ?ow I schal don ful hard Iewys; and therfore loke that ?e seye me non thing, but ?if that to ende ?e Connen it bryng.” thanne to him Answerede Aleyn Anon, “doth by me, Sire, what ?e lyst don, but ?if the same day Of ?oure Crestenenge, helthe &amp; bote I schal to ?ow brynge.” the kyng Anon the temples dide down throwe, And Ek Alle his ydoles vppon A Rowe; and whanne he hadde I-don Al this, &amp; distroyed Alle his Mawmetis I-wys that Evere belongede to paynem lawe, he hath hem to-borsten and to-drawe; &amp; thanne seide the kyng to Aleyn tho, “wylt þou Ony more ?it that I do?” “?is, quod Aleyn, with-Owten faille thou Most be Crestened from toppe to taile.” thanne let he Fyllen A ston in hye Ful Of water ful trewelye, and blessid it was, and halwed Also, and Anon he let the kyng þer-Inne do. and þere kyng Galafers Cristened was than Of An holy prest that hyhte Alphazan. &amp; whanne that thus I-cristened was he, and Owt Of the water Comen Certainle, thanne browhte Aleyn this holy vessel Anon, and to kyng Galafors gan he gon, &amp; there it discouerede &amp; schewed it þ? kyng, whiche was to hym A ferly thyng. and whanne the kyng beheld that Syht, Anon was he Clensyd thorwgh goddis Myht As Clene Also fayr as Evere he was; and thus was he keveryd be goodis gras, So that neuere Man On hym Cowde Aspye that Evere he hadde poynt of Meselrye. and whanne he beheld this worthy Cure, that he was Mad so Clene and pure thorwgh that Ilke Gloryous vessel, he seide it was holy Every del, that so be this Aventure &amp; this Myracle he wax A goodman with-Owten Ony Obstacle, and let to beheveden Al his Meyne that Cristene peple ne wolden not be, So that theke Rem to Cristendom torned was with-Inne lesse thanne A Mownthe, be goddis gras; So that for the Miracle, with-Owten dowte, Al that Lond was Cristened Abowte. Whanne this Lond thus Convertyd was, Onlich thorwgh helpe Of Goddis Gras, thanne seide the kyng to Aleyn tho, “Now, dere frend, On thing ?e welen for me do.” “Seith on, quod Aleyn, what It schal be, And I schal it don, Sire, ful Sykerle.” “Aleyn, of this that I schal ?oW preye, that ?e it Me denyen In Non Weye, So that this holy vessel that here I se, Owt of this place neuere Remeved to be; And ?if it like ?ow that It be so, ?it More for ?ow thanne wile I do, I schal don Maken A strong Castel That holy vessel to kepen In ful wel, And for ?ow also there-Inne to dwelle. And to ?ow More ?it schal I now spelle, To ?owre Owne brothir that Is so dere, My dowhter I schal ?even to his fere, and Corowne hym kyng be My levenge, &amp; Of Alle My londis to ?even him sesenynge be this Condiscion, As I ?ow telle, that this holy vessel Abyde here stylle.” Thanne Answerede Aleyn to hym Ageyn, “I Concente wel therto In Certeyn; For My purpos it hath Evere I-be That Onliche My dere brothir Ioswe Aftyr my deth hyt schold have, that For to Governen, to kepen, &amp; save.” Anon the king, with-Owten More, let fechchen his dowhter hem before, and knytte Ioswe and hire In fere, wheche that to hym weren both leef &amp; dere. thus sone thanne vppon A watyr side, A Castel he Ordeyned that Ilke tyde, that strong &amp; Merveillous it was to se, With A ful fair paleys Certeinle; And Manye Riche howses there weren dyht, Ful Riche And Ryal to Alle Mennes syht. and whanne this Castel thus Ordeyned was, they it behelden In Eche A plas, And vppon the ton ?ate In that sted, they fownden lettres wreten with Red; and thus the lettres Gonnen specefye, ‘that this Castel scholde ben Clepid Corbenie;’ And In Caldev was this scripture, whiche Is to vndirstonde As be lettrure, as this place frely schal be, Trosour Of þ? holy vessel ful Sykerle. thanne gonnen they seyn to Alle Anon, that it ne was Goddis wylle Non Othir Name to ?yven vntille. Thus was that Castel Cleped Corbenye Of Everych Aftyr ful Sekerlye. And whanne Fenyscht was this Castel In eche degre bothe faire and wel, They browhten the vessel thedir with-Inne, Into a fair Chambre, and qweynte Of gynne. and vppon the Sonday next Sewenge Aftyr that holy vesselis Entringe, The kyng Comaunded there Anon That thike Mariage scholde be don be-twixen Ioswe and his dowhter dere, and therto Asemblede the peple In fere; So that this Mariage thus was I-do, and Alle the Royalles Comen hem vnto, and there to Ioswe diden they homage; and thike day was Crowned with hygh baronage As verray kyng Of Al that lond, In Corbenie was Crowned, I vndirstond; and Ek he wedded there his wyf That highte Alphanye With-Owten stryf. &amp; Al the peple that there Ete thyke day, they weren Repleynsched with-Owten Nay— be the grace Of that holy vessel of pris— with alle Maner Metes and delecasyes; and what that Evere they Onne thowhte, To-forn here Eyen It was hem browhte. that Nyht Ioswe with-Owten lettynge be-twixen hym and his was Conceyvenge; and be-gat An Eyr bothe fayr &amp; fre that kyng Regnede Aftyr Ioswe; and A-Mynadape was that kynges Name, kyng Of Foraigne, &amp; a Man of fame. As the kyng and his Wyf lyen that Nyht In A bed ful Richely I-dyht, abowtes Mydnyht whanne he Awook, Thanne Aboutes hym Gan he to look, and there sawh he with-Owten fable the holy vessel stonden vppon A table, the wheche, Clene Syluer him thoughte it was; and A man standyng therby In that plas, wheche he ne knew nethir More ne lasse, and Reuersed as A prest toward his Masse; &amp; Abowtes him he thowhte þat he herde there A thowsend voyses, but he Nyste where; and Alle to God ?oven they thankynge; that was the Noyse Of here Sownenge; but for nowht that he Cowde do, he myhte not Sen whens it cam fro; and ?it Al this not withstondynge, he herd Abowtes hym A wondir thinge: betyng Of Bryddes Wynges In fere, as they Alle they in the world hadde ben there. and As sone As this Noyse I-left was, the vessel was Remeved Owt Of that plas. thus sone to hym Aperede there A man As it were In flawmes Of Fere, and seide to this kyng there As he lay, hos Name to Alphasan was torned that day, and seide, “Sire kyng, I warne the here behoveth non Resteng forto be, Nethir for the, ne for non Oþer this tyde; here ben ?e not worthy to Abyde; but ?if A Man Of Clene lif he were, this place scholde he not Entren here where as the holy vessel worschepid schal be, As with thin Eyen thou hast here se. therfore hast thou don An hardy dede that dorstest here lyggen In this Stede; Wherfore Crist wil taken veniaunce; &amp; that schalt thou knowen with-Owten variaunce.” Thanne with a swerd he Owt Braste, that In his hond he held wel faste, and him smot ful harde and smerte that thorwgh bothe thyes the swerd Owt sterte, So that On the tothir Side it was sene, &amp; seyde thanne to this kyng be-dene, “Now it is Good that Alle Oþere war be, and that they taken Ensample by the; For ho-so Entreth In to this place, he may ben Siker Of Sory Grace, that Owther ded schal he be, Oþer schamfully departen sikerle, But ?if it be that Worthy knyht That here to Entren is grauntyd Myht.” thanne thus sone his swerd Owt he drowgh, and vanschede Awey, and Nystë howgh. thanne Fyl this kyng In Swownenge thorwgh thike strok and his hurtynge, For the Grete peyne he suffrede thore he wende han lyved Neuere more, but sykerly wende han deyd Er day, So sore hit hym grevede, þ? sothe t[o say.] On the Morwen, whanne It was lyht, to the kynges Chambre drowgh baroun &amp; knyht, and Fownden the kyng I-wounded ful sore, where-offen they Merveillede, Al that was thore. thanne Axede they him Everichon how that this Aventure Cam hym vppon. “Ha! for the love Of god, quod the kyng; with me non longere haue talkyng, but helpeth me hens Owt Anon, that Owt Of this Chambre I were gon; For this place So holy it Is, and þerto so ful Of Ioye and Blis, be Entreing Of this vessel This paleys is Sanctefyed Everydel, So that non Man here Resten Schal In place there As Is this Sank Ryal; And thys paleys hath the moste wondir Name that Evere I herde Of of Ony fame.” thanne Axeden these barowns Certeinle “What Maner of Name that Myhte be.” thanne seide the kyng to hem Ageyn, “The Paleys Of Aventure” It is Certein; For Mo Merveilles here scholen ?e Sene thanne in Alle this world Aftyr, I wene.” And thus this kyng ?af It the Name ‘the paleys of Aventure,’ And Of gret fame; and so was it Clepid for Evere More, ‘the paleys Of Aventure,’ as I Rehersid before; and for thike Selve Aventure that to the kyng Cam, I ?ow Ensure, Thider Cam Many A dowhty knyht In that paleys to slepen On Nyht; but Sekerly there lay non In that stede that On the Morwen he was fownden ded, Tyl that On Cam that was A knyht Of kyng Arthures, A Man of Myht; Algates there he wolde hym Reste, but he fond it Not for the beste; For Althowgh that ded he nere, ?it moche duresse and schame hadde he there, that he ne wolde for Al the worldes honour Abyden In Non place swich A schowr. Thus thanne this kyng Alphasan ten dayes lyvede After than that he was there wownded sore; For lenger not Aftyr lyvede he no More. and with-Inne fowre dayes In Ceyteyn Aleyn and he weren buryed ful pleyn, And I-beryed bothe At Corbenie In a Chirche Of Seint Marye; and þere the ton besides the tother liggen to-gederis As brothyr and brother. And thus lefte this holy bodi At Corbenie As I ?ow telle with-Owten lye; and Aftyr him Regned his sone Amynadape, And wedded kyng lucyes dowhter be hape, whiche was kyng Of gret Breteygne, As I seye ?ow, Sires, In Certeyne. And of that damysele Cam forth Isswe kyng Carcelois bothe good and trewe, A worthy knyht And Ek An hardy, To god &amp; to the world bothe good and lowly. Of Carcelois Isswede kyng Mangel, That In his tyme was worthy &amp; lel; and Of Mangel Isswede kyng lambor, the wheche A worthy Man was holden thor; whiche Alle worthy kynges were, And As Goddis fyscheris were holden there. This lambors was A worthy knyht, And lovede God with Al his Myht; For Men supposed that In Al Bretaygne, Nethir In Religiown In Certayne, To God A better Man thanne he was On, and thus they beleveden Everichon. It happede he hadde An Olde Cosin, and vppon him Marchede, &amp; was Sarrasyn, but that Cristened nowe he was; and to-Gederis sore werreden In eche plas. It behappede that kyng Lambors And this kyng Varlans with gret fors bothe here Ostes Assembled were vigerously to fyhten In fere; and thus the bataille be-gonnen was be-twene bothe partyes In that plas, that so ferforth, as I ?ow telle, kyng varlans discomfit was, as befelle, and Alle his Meyne I-slayn Echon; So that kyng varlans fledde Anon Tyl that he Cam to the Se side, where As he say A fair schype that tyde wheche that nowe there Aryved was; So faire A schipe say he neuer in non plas, Nethyr So Riche In Al his Age Sawh neuere kyng, knyht, ne page; And ?if Ony Man Axede whens it was, they with-Innes Answerede In that plas, “to tellen yow, Sires, we scholen ?ow graunt: this is the Schipe that At the yl tornaunt Nasciens Entrede with grete drede; but thike tyme thens myht it not hym lede.” Thus sone kyng varlans Entrede Anon, and there fond he A swerd thus son, and Owt Of the schethe it drowh As faste. thanne A?en to Londe he gan hym haste, And Amyddis his weye As he wente, he Mette kyng lambors veramente. Whanne kyng varlans him beheld, To hym he prekede In that Feld, and smot kyng lambors so velenowsly that to Erthe wente hors and Man trewly,— Swich was the scharpnesse Of the swerd,— Of whiche Many Men was Aftyr ferd; but Sethen Cam there gret persecucioun To bothe Rewmes, &amp; Moche Tribulacioun,— bothen to the ReAwn Of Forraigne and Ek to the toþer ReAwm In Certaigne,— For veniaunce Of kyng lambors Sekirle that God so wel lovede In Alle degre, So ferforth that non lond proved there, Nether trees froyt beren In non Manere, Nether In Non water fysch myhte be fownde, Swich veniaunce god schewede In that stownde; So that be thike gret Enchesown It was Clepyd ‘the wastable lond’ be Resown. whanne vrlans Sawgh that the swerd so bot, he Retorned A?en Anon foot hot the Skawberk forto haue had therto, but þat God wolde it scholde not be so; So that to the Schip he Cam Ageyn, and the Swerd Into þ? sckawberk put it pleyn; And as sone As he hadde I-do, down Anon Ryht ded fyl he tho. thanne they seiden Alle tho it sye, that it was for veniaunce Sekerlye; For there Stylle it scholde Abyde tyl A mayde it Owt took At On tyde; For In that Contre was non Man there that Into the Schipe dorste Entre for fere, For the lettres vppon the bord that weren there wreten At On word. Be this selve same Aventure bothe ReAwmes weren lost, I ?ow Ensure; lik as they Marchede bothe In fere, Ryht so bothe londis Ilost they were. Tho Anon Aftyr kyng lambors thanne Reignede Pellean his sone, A worthy Manne, that thorwgh bothe hypes I-Maymed was atte bataylle Of Rome, swich was his gras. and for that he so was maymed there, they cleped him kyng Mayham Euery Where; For thorwgh bothe thyes Maymed was he, this Ilke Pellean ful Sekerle; Of wheche wowndes hol myhte he not be tyl that worthy knyht Galas Cam hym to se, and that tyme helthe schal he haue, And Of his wowndes to ben Alle Save. thanne Aftyr Of this kyng PelleAn discendid Anothir ful worthy Man, his Owne Sone, and was Called Pelles, a worthi knyht, and An hardy In pres; and A dowhter hadde, that hiht pelle Sikerle, that pasten Alle wommen Of Bewte whiche that weren In grete Bretaigne, Sauf Gonnore, Arthures wyf, In Certaygne. vppon this damysele that was so fair, Engendered Lawncelot, Galas his Eyr, that ilke same blessid knyht Certaigne whiche Endede Alle the Aventures of gret bretaigne. Not with-stondyng thowgh he were begeten In Synne, ?it oure lord Of his Goodnesse wolde not blynne, but that for the Brawnches and for the Bownte Of þ? goodmen that he Cam of Sekerle, and took Reward to his Good lyf that Evere Chast was, and with-Owten wyf, And ek for the grete purpos and beheste that God him hadde promysed Aforn lest and Meste, So that, thorwgh his holy leveng, Alle the Aventures to an Ende schal he bryng Wheche Alle Othere faillede Of Echon, alle Browhte he to An Ende Alon. Now hath this Storye Ended Certayn Of declaracioun Of the Brawnch Of Aleyn, For it hath Schewed here Ryht wel Al Aleyns kynrede Evere Ilke A del; and Retorneth A?en to Celydoigne, and to Othir lygnages In Certaygne. CHAPTER LVI. OF CELIDOYNE AND HIS DEATH, AND THE GOOD KING LANCELOT. OF THE BLEEDING TOMB, AND THE END OF THE HISTORY OF THE HOLY GRAAL. Now Scheweth forth this Storye and putteth vs into More memorye; For whanne that Iosephes hens scholde pase, Nasciens And Celidoigne weren In that plase, And Ek Narpus the sone of Celidoygne, A ful worthy knyht In Certaygne. and whanne this terement was I-do, thanne Anon Celidoygne wente hem fro, and sire Nasciens with Mordreyns lefte Sikerle To beren hym Felischepe and Compeyne; and so that Aftyr It happede, As I ?ow Say, that Alle thre they deyden In On day, bothe Nasciens and Flegentyne his wyf, and Also Mordreins qwene there left hire lyf, that Noble qwene Sarracynte, Of Goddis Servise Neuere sche stynte. Thus bothe the ladyes Enterid were In that same Abbey with-Owten dwere where As Mordrayns bedered lay; bothe weren they Enterid In On day. but Nasciens liked not there for to be, but to Anothir Abbey was born Sekerle; and with him was born that Scheld that non knyht ne dorste be-weld; and ?it Cam thedyr ful Many A knyht For that scheld there to proven his Myht; but Abowtes his Nekke henge it neuere Man but Er he thens wente Repented than, that Owther Of sodeyn deth they deiden Anon, Owther som Othir Mischevis fyl hem vppon, that with-Inne Schort tyme I-Maymed they were, Owther som Othir Misaventure to hem Cam there. and thus In that Abbey lefte theke scheld stille tyl that worthy knyht Cam, As was goddis wille, That hyghte worthy Galaaz, Lawncelottes sone, That Abowtes his Nekke henge it Anone. Now Of this scheld Resteth this Storye, and A?en to Celydoygne doth it hye. Whanne Celydoygne from his Fadyr partyd was, he took forth Narpus his Sone A ful gret pas, and to-gedris wenten I Compeneye Into that lond ful certaynlye that toforen kyng Mordreins him hadde betake; and there Narpus his sone A knyht gan he Make; and dwelled there xij ?er In pes and Reste, And that Lond wel Governede with the best, So that non Regne that by hym was, dorste with hym werre In Non plas. he lovede God ful Enterly, and mochel Almesdede ded he trewly; For so gret Of Almesse he was that to peple wolde he ?even In Every plas; and so ful he was Of Almesdede that he wolde Stynten In non stede; thowgh Al the world hadde ben his, to Almesse it scholde han gon I-wys. And so Mochel he knew Of Astronomye and ek Of the Corps of þ? sterris sekerlye, So that he knew what scholde beFalle; And so that Amonges Othir thinges Alle, As the sterres he beheld, I ?ow Ensure, þere say he A wondyr Aventure; For there Sawhe he sekerly and In Certaigne a famyne that Schold fallen In gret Bretaygne; So that for hunger men Scholden deye but ?if it were Remedyed be Other weye. Thanne spak he to his Styward Anon, and bad ful faste that he schulde gon and taken his tresour, where so it were, &amp; Al abowtes the Contre to Serchen there, there-with Cornes To beyen, and faste him spede. “Sire, quod his Steward, it Nys non nede, For Of Cornes ?e haven, Sire, gret plente, More thanne be ?oure howshold spendid schal be Of Ony tymes this two ?er; Of Cornes ?e haven both hol &amp; feer.” “Sire steward, what is that the vntylle Go forth, and My wyl þou fulfille! For it Is My Wylle that It be so; therfore the hye that It were do.” thanne wente the steward forth Anon that Al the kynges Comaundement were don; and bowhte In Cornes bothe fer &amp; Ny, and stuffed that lond ful plentevowsly. Of this dede the kyng hadde don, the peple þer-offen spoken Manyon, and seiden “for hunger the kyng weneth deye, and thus they him scorned be many weye. but Atte laste Foles weren they fownde, and he A wisman In that stownde; For er theke ?er Cam to an Ende, Swich famyne In to gret Breteygne gan wende, that half the peple Gan forto deye For hunger and Misseise sekerlye. thanne to hem kam Message Anon, and seide, “lordynges, ?if ?e wil gon Into that partye of gret Bretaygne whiche that holdeth kyng Celydoygne; there scholen ?e fynden ful gret plente Of Cornes And Of viawndes ful sekerle.” And whanne they herden this tydyng, Anon they wenten hem to Conseillyng To weten what was best to doon; And thus sone they Acordid Anon Into that Rem Alle forto Ryde with strengthe Of Armes and mochel pryde, and that lond forto distroye, &amp; bothe Men, wommen &amp; Children to Anoye, and Alle the goodes In that Contre; this was here purpos ful Sikirle. and thus to schepe gonne they gon with hors and harneys Everychon. and thike same Nyht with-Owten dwere that In to the See I-scheped they were, Celydoigne On the sterres gan to beholde, and Sawhe there Merveilles Manifolde: that there Comen Into his lond with hors and harneys, as I vndyrstond, Forto disherite hym Of his good. but As grace was, he hym with-stood, and sente Abowtes In to eche Contre To Alle his Barouns both fer and Nye, And Ek to Alle his knyhtes Also that Ony Lond Of hym helden tho, that the thrydde day they scholden be with hym Atte A Castel vppon the se, where that he Supposede In Certayn that tho Schepis Scholde Aryve ful pleyn. thanne sore Merveilled these Barowns Echon, what that the kyng wolde there don, So that they hieden him faste In hye Tyl to that Castel they Comen trewelye vppon the secund day Er þ? Owr of pryme, and ?it was Celidoygne there to fore tyme. Whanne that Alle Assembled they were, thanne seide kyng Celidoygne to hem there, “Lordinges, vndirstonde ?e Owht why so sone ?e hider ben browht?” “Nay, Syker, Lord, with-Owten lye We ne knowen wherfore ne whye, But ?if It lyke ?ow vs to seye; and there-Offen, Sire, we scholen ?ow preye.” “and I schal tellen Ryht Anon to ?ow thyng that schal tornen to ?oure prow. “this same Nyht Atte ferst kok Crowe Moche peple scholen ?e sen vppon A rowe, And Al so strong As they Mown gon here scholen they Aryven Everichon. and weteth wel that In Certayn, Oure londis they Casten to wasten ful pleyn, For they han foure men A?ens Oure On; þerfore bethenk ?ow what ?e wyl don. Owthir scholen we þis tyme Oure Rem wynne, Owthir ellis clene þere from to twynne.” whanne Narpus that knew non thyng of this, Anon he seyde with-Owten Mys, And to his Fadyr he seide Ryht there, “Of this thing haue ?e non Fere. here to-Foren there is A Forest Ful hygh and strong with the best, and þedyr In Armure scholen we Entren Echon, Al so sone As Nyht Cometh vs vppon, and there Alle we scholen Abyde tyl they Aryven this Ilke tyde; For I knowe wel ful verrayly that they wele londen ful Sekerly, And Also vnschepen Al here good that they haven In the salte flood, As thowgh nothing that they wyste Of Owre Abydyng: to me ?e Tryste. and whanne from here Schepis that they ben gon, vppon hem we scholen Entren Anon, On partye to-fore, &amp; Anothyr behynde, and from here Schepis we scholen hem blynde; and whanne thus sodeynly we Comen hem vppon, they scholen not weten what to don.” To this Cownseil they Concentyd Alle, and seiden that betere It myht not falle, and that Otherwise it Myhte not be Forto be Avenged Of that Meyne. So that whanne It Cam to the Nyht, they wenten to Armes Every wyht, And Entreden In to thike Forest, Alle the Baronage bothe lest &amp; Mest, and leften but fewe In that Castel, that forto Governen wondirly wel. thanne Anon, Aftyr the ferst kok krowe, these schepis Aryvede vppon A Rowe; and whanne Owt Of here schepis that thei weren gon, Into a faire Medwe they Entred Anon, And Comanded here Men, I ?ow Ensure, Forto don bringen hem here Armure; and whanne that they with-Inne the Forest thowhten whanne here tyme was best, they prekeden here hors with gret Ire As swyft As Sparkle Owt Of fyre; bothe with lawnce and Ek with swerd, that ilke Meyne they Maden Aferd. and whanne they wolde han torned Ageyn streith to here Schepis In Certeyn; thanne Metten they with A nothir Meyne That they Weren not War Offen Sykerle; So that with Scharpe dyntes Inowe, that hedis &amp; hondis Into that feld flowe. thanne to the Castel wolde they han gon, For Owt they wenden han ben Echon; thanne Entrede þere-Owt A gret Rowte, and that Meyne fyl Al Abowte. and therto the Mone schon ful bryht, that they myhte knowe Eche wyht; so þat on hem Of Sessoigne fil the scomfiture, For vnarmed they weren, &amp; no thing sure, and so sore Abasched Also they were, that Echon weren they Slayn there. And thus savede Celidoygne his lond be tweyne skelis, ?e Mown vndirstond, bothe from famyne &amp; Ek his Enemyes, thus his lond there savede he twyes. and whanne that he was ded, God it wot, he was beried and Entered At kamalot. and Aftyr hym was Crowned kyng his Sone Narpus, with-Owten lesyng. whiche Same Narpus A son he hadde, That Nasciens, be cristeneng Clepen he badde; that In his tyme was A worthy Man, For A bettyr body non Man knew than. and Of this Nasciens there Cam Isswe A worthy Body bothe good and trewe wheche that was clepid Elayne the Gros, A ful worthy Man and Of gret los. and ?if that his fadyr A good Man were, ?it bettere was he, As I Can lere; For moche levere he hadde ded to be, that Ony thing to mysplesen God sekerle. thanne Of this Eleyns decendid A kyng that Isaies hyhte with-Owten lesyng, that worschepede his God In Alle degre, and for non thing neuere wroth sekerle. the Fyfthe kyng, that of Isaies decended than, hyhte Ionas, That was ryht A worthy Man; and therto he was An hardy knyht, and ful Of prowesse in Eche fyht; and holy Chirche he worschepede ay, With Al his Myht and strengthe Evereich a day. thanne Owt of gret Breteygne he gan to gone, and Into wales he wente thus sone, and wedded the kynges dowhter dere that hyhte Maroniex with-Owten dwere; On whom he be-gat the kyng Avme, that kyng of wales was Sikerle. and this kyng Avme longe lyved there, and þere A sone he hadde, As ?e scholen here, whiche that lawncelot was his Name, A worthy knyht and Of gret Fame, that Owt Of wales he gan to Gon, and Entrede Into gret breteygne thus son; and weddid A kynges dowhter Of Irlonde, As I do ?ow to vndirstonde. this lawncelot hadde Al his fadris good, and was A Man Of ful gret Mood, and tweyne sones he hadde that kynges were, and þerto ful dowhty with-Owten dwere, the ton hihte baun, the oþer brons hyhte, &amp; boþe weren Men Of ful gret Myhte. This bans Of Baynoic thre sones hadde, as In storye here it is I-Radde, where-offen On A bastard was, hos Name it scheweth In this plas; And hestor that Bastard hyhte, that Aftyr was Man Of gret Myhte; the tothir, Lawncelot was his Name; the thridde hyhte Boors, two men of fame. this Boors Aftyr was A worthy kyng, and hadde twey sones both fair and ?yng; the ton, Lyoniax was Clepid ful Ryht, the tothir, ?onge Boors, Aftyr A man of Myht. but Lawncelot, that was the graunt fadyr of Ban, Of him Merveilles weren there than whiche that Owhten not to ben for?ete, but In Remembraunce It is put ?ite; and I schal ?ow tellen with good wille what was the Resown and the skylle. This same man that lawncelot hyhte, was A man of ful gret Myhte, and not A bettere with Inne his Rem that born was Of Ony barntem. besides the Cyte there he Abod, A ful fair Castel besides there stood; where-Inne A lady dwellede In Certeyne that was weddid to A Cosyn germeyne to Selidoygne that worthy kyng, he was Cosyn with-Owten lesyng; And the fairest lady forsothe sche was Of Al grete Bretaygne In Ony plas; And therto sche was the beste womman that Ony wyht Owher knew than, and þerto Of hygh lyf, and Of good, and Also benygne Of herte &amp; Mood; and Alwey hire tresses behinden hire was dyht, that weren schineng As torche lyht; For that myhte sche not hyden In non wyse, It schon so bryht As thing of pryse; And euere was this lady ful Of Bownte, and worschepede god In Eche degre; So that fore hire bownte desired lawncelot to knowen that lady, As I wel wot; and so Often tymes hire he wente to se, And this storye here telles Me; And for that ladyes gret goodnesse ful Often tymes he gan thedir prese. This lawncelot loved this lady ful hot, and she hym A?en, so god It wot, And Eche Often wenten the tothir to se; &amp; as Encombred peple ful Sekerle that Syen the Cowntenaunce Of hem tweyne, vppon hem falsly demede Certaygne, that with the devel Acombred were, On hem they lyeden falsly there; and seyden þat the kyng lovede that lady hot, and sche him In folye, kyng lawncelot. and so long they spoken Of this thing, So that it Cam to hire lordis hering: thanne seide to hym On of his bretheren dere, Sire, let vs Ones Conseillen In fere, For sothe ?e ne werke not worth Also That suffren kyng LaWncelot thus to do; that he scholde don ?ow swich velonye, ?owre wyf to loven In lecherye; and forto don ?ow swich dishonowr, Owther ?ow velonye to Awayten In Ony Owre; and ?if it belonged to me, be my lyve On hym scholde I ben venged as blyve.” “Now Certes, quod this goodman tho, I Merveille Sore. And it scholde be so that the kyng Ony velonye scholde wayten Me, Owther Ony schame In Ony degre, I wolde ben Avenged ful vtterly vppon his body ful venvageblely.” “Now Mown ?e schese whethir ?e wilen Avenged be, For As ?ow I haue told, it is ful sekerle.” Thanne quod this dewk to hym Ageyn, “On hym schal I ben venged In certeyn Al so sone As that I may Tyme and space haue Ony day.” thus here wordis leften they tho, and Eche from Othir departyd þanne fro. and this thing happede In the Mydlent, and Ek passioun tyme was Entred verament, Also the tyme Of Pask Entrede ful Ny. thanne Cam Often this kyng trewly To this lady there that sche was, And Ellis wente þis goode lady to his plas; For they ne loveden In non Synne, Ne non swich vnclennesse was hem betwynne; But for the grete delyt that they hadden bothe, Al Of Goddis Servise to talken for-sothe, that wondir gret Merveil it was to wyt, how so gretly boþe there-Inne gonne delyt. So that it happed it befyl On goode fryday, that the kyng Into þ? forest Perylouse took þ? way, and Barefoot wente for goddis Sake whiche that daye for hym deth gan take; and wente to heren Servise At that tyde, Of An holy Ermyt there besyde, and hym Self but the thridde persone that In that forest wenten Al Alone, whanne the kyng to thermytage was Trewely he And his tweyne felawes In Compenie, the dewk hym aspyde Anon, And On hym thowhte to ben venged wel son Of that fal[s] Felonye that he thowhte that with Cursidnesse Into his herte was browhte. It happede the kyng hadde herd his servise, and worschepede his God In Many A wyse, and Of that Ermyt took Confesciown, &amp; for his Synnes penaunce And Absoluciown, and from thermytage he gan to Gon. thus sone A gret thurst Cam hym vppon; thanne tornede he Anon to A fowntaygne that there besides was In Certaygne. Anon down he Enclynede to the Brynkke Of that Fayr water Forto drynkke, and this dewk Cam hym be-hynde As An vntrewe Man and vnkynde, and with his swerd smot Of his hed, that Into the welle it Fyl that Sted. So whanne the hed In the welle he say, hym thowhte he was wel I-venged that day, and on the body More Avenged wolde he be; Anon to the welle he gan to fle, The hed A?en vpe forto han take; But God Anon WroWhte Myracle For his Sake. he putte his hond Anon Into the welle, that hed vp to taken ful snelle, and that water that Cold was before, Anon brenneng hot it be-Cam thore, and with grete walmes it boyllede so faste, that the dewkes hondis it brende In haste Er Owt Of the water he myhte hem have: hym hadde ben bettere they hadden ben Save. whanne he beheld this Miracle Anon, thanne wiste he wel that he hadde Evel I-don; and that god on him veniaunce hadde take, For that he wrowht the kyng Swich wrake; thanne seide he to hem that with hym were, “let vs beryen this Body now here, that non Man ne wete how I haue I-do, how that I thus falsly the kyng dide slo.” whanne that they herden this Ilke thing, thus sone they dyden his Byddyng; and to-forn the Ermytage hym Beryed there, As they Cowden Oþer Myhten with drery Chere; and thanne towardis here Castel they gonne to gon. thus sone with A ?ong Child Metten they Anon, and to the dewk he seide with-Owten lettyng, “Sire dewk, newe tydynges I do ?ow bryng, whiche that ben harde and ful Merveillouse. at ?oure Castel there is Swich tenebrowse, that No man there Other May se; and this began at Mydday ful sekirle.” whanne the kyng these tydynges gan here, Anon he sorwede and qwook for fere. “Certes,” quod he, “ful Evele haue I do, that kyng Lawncelot thus dide I slo.” thanne seide his Compenye to hym Anon, “Sire, Into som Oþer partye so let vs gon.” “Nay, Certes,” quod the dewk Anon tho, “I wyle Gon And proven ?if it be so.” and whanne that he Cam to his Castel, Alle this derknesse he Say ful wel; and As sone as vnder the ?ate was he gon, On hym there fyl a gret kernel of ston, And Ouercovered hym bothe tope and to, And Ek hem that to thyke Felonye Assented Also. Thus Owre lord venged kyng Lawncelot certayn, that so falsly the dewk hadde slayn. and Evere stille boylled that welle tyl worthy Galaaz Cam, As Aventure befelle, and Mo Miracles God schewede there For that worthy kyng so dere. For whanne Over hym his tombe was Mad, dropes of ful Red blood Owt It ?ald Owt Of the tombe In theke same sted, Eche day þ? same Owr he smot Of his hed; and of so gret vertw this Ilke blood was, that there Cam Neuere knyht In to that plas, thowgh he were wownded Neuere so sore, and with that Blood towched hym thore, that thus sone Anon hol scholde he be Of Alle his wowndes ful Sekerle. This Merveylle ful wyde Gan to sprynge, Abowtes In the Contre As for A merveillous thinge. thider Cam bothe knyht and Sqwer Anon, bothe Riche and Powre, as they Myhten gon, that weren wounded, Maymed and Alle Sore, Anon here helthe hadden they thore. So that it be-fyl vppon A day aforn the same tombe, as I ?ow say, A lyown An hert there gan chase, and aforn the tombe down gan hym Rase, that Folk that weren there faste by, It behelden and Syen trewely, how þat the hert he took and þere it Slowghe, and On hym gan feden faste I-nowghe. thus sone Cam Anothir wilde lyown there, Enfamyned and hungrey not þat he were, and wolde han had the tothir lyowns pray, but he it nolde Suffren to be born Away, but defended his viaunde wondir sore, So that to-gederis they fowhten thore; and ful longe durede this Melle betwene the two lyowns Sikerle, So what with here teeth and with here pawe, Eche lyown hadde Nygh Other I-slawe, So that Manye woundes they hadden bothe, the leste hadde ten, I sey ?ow for sothe. and whanne they hadden thus long I-fowghte that Nethir lyown of here lyf ne Rowghte, the ferste lyown to the tombe gan go,— and happede Abowtis Midday was it tho,— and the tombe owt blood gan ?elde; thedir wente þis lyown As he myht hym welde, and likked Of that blood Anon, and þere-with towchede his wowndis Echon; thanne thus sone as hol he was As Evere to forn tyme In Ony plas. and whanne the tothir beheld al this, Anon thedir wente he with-Owten Mys, and thus sone I-kevered was he As hol as his felawe Sikerle, So that betwixen hem was Reste and pes Euerelastyng Aftyr with-Owten les. the ton lyown Cowched him at his feet, and the tothir atte the hed, nolde he not leet, and kepten this tombe ful strongly, So that Non knyht was so hardy— thowgh they weren wownded—hele to fette, that thyke two lyowns ne wolde hem lette; and ?if with strengthe Ony thedyr gonne gon, that these lyowns hem wolde slen Anon, For bothe be day and Ek be Nyht they kepten that tombe, I ?ow plyht; and whanne that forhungred that they were, the Ton wente On purchas, þ? toþer lefte there; and thus these lyowns Gonnen On to take Til the tyme that Cam Lawncelot de lake; and that he there Slowgh hem bothe tweyne, As to vs this Storye here Scheweth Certeyne. Now Of Al this storie haue I mad An Ende That Isswede Of Celidoyne; &amp; now forþere to wende, And Of Anothir Brawnch moste we be-Gynne, Of the storye that we Clepen Prophet Merllyne Wiche that Maister Robert Of Borrown, Owt Of latyn it translated hol &amp; Som, Onlich Into the langage Of Frawnce This storie he drowgh be Aventure and Chaunce, And doth Merllyne Iusten with Sank Ryal; For þ? ton storie the tothir Medlyth withal, After the settyng Of the forseid Robert, That somtym it translated in Middilerd. And I, As An vnkonneng Man treWely, Into Englisch haue drawen this Story; And thowgh that to ?ow not plesyng It be, ?it that ful Excused ?e wolde hauen Me, Of my neclegence and vnkonnenge On Me to taken swich A thinge Into Owre Modris tonge for to Endite, The swettere to sowne to More and lyte; And more Cler to ?oure vndirstondyng Thanne Owther Frensch Oþer latyn, to my sopposing; And þerfore Atte the Ende Of this Storye A pater noster ?e wolden for me preye, For me that herry Lonelich hyhte; And greteth Oure lady ful Of Myhte; Hertelich with An Ave that ?e hire bede, This processe the bettere I myhte procede, And bringen this book to A Good Ende. Now therto Iesu Crist grace me sende; And that an Ende there-Offen myhte be, Now, goode lord, graunt me for Charyte.</field>
   </doc>
</add>