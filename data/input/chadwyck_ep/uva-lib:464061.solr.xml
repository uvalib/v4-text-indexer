<?xml version="1.0" encoding="UTF-8"?>
<add>
   <doc>
      <field name="author_display">Verlag von O. R. Reisland</field>
      <field name="author_facet">Verlag von O. R. Reisland</field>
      <field name="author_sort_facet">verlag von o r reisland</field>
      <field name="author_text">Verlag von O. R. Reisland</field>
      <field name="composition_era_facet">19th Century</field>
      <field name="composition_era_facet">1890's</field>
      <field name="content_model_facet">text</field>
      <field name="content_type_facet">TEI</field>
      <field name="datafile_name_display">/FedoraRepo/text/chadwyck_ep/uvaGenText/tei/chep_1.1489.xml</field>
      <field name="date_indexed_facet">201909240353</field>
      <field name="date_text">1890</field>
      <field name="digital_collection_facet">UVa Text Collection</field>
      <field name="digital_collection_text">UVa Text Collection</field>
      <field name="digital_collection_facet">Chadwyck-Healey English Poetry</field>
      <field name="digital_collection_text">Chadwyck-Healey English Poetry</field>
      <field name="format_facet">Document</field>
      <field name="format_facet">Online</field>
      <field name="id">uva-lib:464061</field>
      <field name="language_facet">English</field>
      <field name="main_title_display">Arthour and Merlin ; Nach der Auchinleck-Hs. Nebst zwei Beilagen</field>
      <field name="repository_address_display">http://fedora-prod01.lib.virginia.edu:8080/fedora/get</field>
      <field name="shadowed_location_facet">VISIBLE</field>
      <field name="source_facet">Digital Library</field>
      <field name="subject_facet">English poetry -- 19th century</field>
      <field name="subject_text">English poetry -- 19th century</field>
      <field name="title_display">Arthour and Merlin ; Nach der Auchinleck-Hs. Nebst zwei Beilagen</field>
      <field name="title_facet">arthour and merlin</field>
      <field name="title_sort_facet">arthour and merlin</field>
      <field name="title_text">Arthour and Merlin ; Nach der Auchinleck-Hs. Nebst zwei Beilagen</field>
      <field name="year_display">1890</field>
      <field name="year_facet">1890</field>
      <field name="year_multisort_i">1890</field>
      <field name="admin_meta_file_display">&lt;?xml version="1.0" encoding="UTF-8" ?&gt;</field>
      <field name="admin_meta_file_display">&lt;!DOCTYPE adminmeta</field>
      <field name="admin_meta_file_display">SYSTEM "http://text.lib.virginia.edu/dtd/admin/adminmeta.dtd"&gt;</field>
      <field name="admin_meta_file_display">&lt;adminmeta&gt;</field>
      <field name="admin_meta_file_display">&lt;pid&gt;uva-lib:464061&lt;/pid&gt;</field>
      <field name="admin_meta_file_display">&lt;adminrights&gt;</field>
      <field name="admin_meta_file_display">&lt;policy&gt;</field>
      <field name="admin_meta_file_display">&lt;access&gt;viva&lt;/access&gt;</field>
      <field name="admin_meta_file_display">&lt;/policy&gt;</field>
      <field name="admin_meta_file_display">&lt;/adminrights&gt;</field>
      <field name="admin_meta_file_display">&lt;technical&gt;</field>
      <field name="admin_meta_file_display">&lt;text&gt;</field>
      <field name="admin_meta_file_display">&lt;character encoding="UTF-8"/&gt;</field>
      <field name="admin_meta_file_display">&lt;mimetype&gt;text/xml&lt;/mimetype&gt;</field>
      <field name="admin_meta_file_display">&lt;markup&gt;</field>
      <field name="admin_meta_file_display">&lt;encoding label="xml" version="1.0"/&gt;</field>
      <field name="admin_meta_file_display">&lt;base label="TEI.2" type="DTD" version="P4" href="http://text.lib.virginia.edu/dtd/tei/tei-p4/tei2.dtd"&gt;</field>
      <field name="admin_meta_file_display">&lt;localmodification label="TEI.extensions.dtd" href="http://text.lib.virginia.edu/dtd/tei/uva-dl-tei/uva-dl-tei.dtd"/&gt;</field>
      <field name="admin_meta_file_display">&lt;localmodification label="TEI.extensions.ent" href="http://text.lib.virginia.edu/dtd/tei/uva-dl-tei/uva-dl-tei.ent"/&gt;</field>
      <field name="admin_meta_file_display">&lt;/base&gt;</field>
      <field name="admin_meta_file_display">&lt;/markup&gt;</field>
      <field name="admin_meta_file_display">&lt;/text&gt;</field>
      <field name="admin_meta_file_display">&lt;/technical&gt;</field>
      <field name="admin_meta_file_display">&lt;/adminmeta&gt;</field>
      <field name="desc_meta_file_display">&lt;?xml version="1.0" encoding="US-ASCII"?&gt;</field>
      <field name="desc_meta_file_display">&lt;!DOCTYPE descmeta</field>
      <field name="desc_meta_file_display">SYSTEM "http://text.lib.virginia.edu/dtd/descmeta/descmeta.dtd"&gt;</field>
      <field name="desc_meta_file_display">&lt;descmeta&gt;</field>
      <field name="desc_meta_file_display">&lt;pid&gt;uva-lib:464061&lt;/pid&gt;</field>
      <field name="desc_meta_file_display">&lt;mediatype type="text"&gt;</field>
      <field name="desc_meta_file_display">&lt;form scheme="uva-form"&gt;monograph&lt;/form&gt;</field>
      <field name="desc_meta_file_display">&lt;/mediatype&gt;</field>
      <field name="desc_meta_file_display">&lt;presentation&gt;</field>
      <field name="desc_meta_file_display">&lt;displayAgent/&gt;</field>
      <field name="desc_meta_file_display">&lt;sortAgent/&gt;</field>
      <field name="desc_meta_file_display">&lt;displayTitle&gt;Arthour and Merlin ; Nach der Auchinleck-Hs. Nebst zwei Beilagen&lt;/displayTitle&gt;</field>
      <field name="desc_meta_file_display">&lt;sortTitle&gt;arthour and merlin&lt;/sortTitle&gt;</field>
      <field name="desc_meta_file_display">&lt;displayDate&gt;1890&lt;/displayDate&gt;</field>
      <field name="desc_meta_file_display">&lt;sortDate&gt;1890&lt;/sortDate&gt;</field>
      <field name="desc_meta_file_display">&lt;/presentation&gt;</field>
      <field name="desc_meta_file_display">&lt;title type="main"&gt;Arthour and Merlin&lt;/title&gt;</field>
      <field name="desc_meta_file_display">&lt;title type="sub"&gt;Nach der Auchinleck-Hs. Nebst zwei Beilagen&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;Leipzig&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;Verlag von O. R. Reisland&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="publication"&gt;</field>
      <field name="desc_meta_file_display">&lt;date&gt;1890&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;identifier type="UVa Virgo ID"/&gt;</field>
      <field name="desc_meta_file_display">&lt;identifier type="UVa Title Control Number"&gt;chp2575&lt;/identifier&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;eng&lt;/language&gt;</field>
      <field name="desc_meta_file_display">&lt;physdesc type="extent"&gt;clxxxix, 503 p.&lt;/physdesc&gt;</field>
      <field name="desc_meta_file_display">&lt;subject scheme="LCSH"&gt;English poetry -- 19th century&lt;/subject&gt;</field>
      <field name="desc_meta_file_display">&lt;covtime&gt;</field>
      <field name="desc_meta_file_display">&lt;timeinterval&gt;19th century&lt;/timeinterval&gt;</field>
      <field name="desc_meta_file_display">&lt;/covtime&gt;</field>
      <field name="desc_meta_file_display">&lt;surrogate&gt;</field>
      <field name="desc_meta_file_display">&lt;mediatype type="text"/&gt;</field>
      <field name="desc_meta_file_display">&lt;mimetype&gt;text/xml&lt;/mimetype&gt;</field>
      <field name="desc_meta_file_display">&lt;title type="main"&gt;Arthour and Merlin&lt;/title&gt;</field>
      <field name="desc_meta_file_display">&lt;title type="sub"&gt;Nach der Auchinleck-Hs. Nebst zwei Beilagen&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;Cambridge, England&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;Chadwyck-Healey Ltd.&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="creation"&gt;</field>
      <field name="desc_meta_file_display">&lt;date&gt;1994&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;rights type="copyright"&gt;Copyright©1994 Chadwyck-Healey Inc.&lt;/rights&gt;</field>
      <field name="desc_meta_file_display">&lt;rights type="access"&gt;Accessible to VIVA community only&lt;/rights&gt;</field>
      <field name="desc_meta_file_display">&lt;physdesc type="extent"&gt;ca. 674 kilobytes&lt;/physdesc&gt;</field>
      <field name="desc_meta_file_display">&lt;description type="note"&gt;Preliminaries, introductory and editorial matter omitted.&lt;/description&gt;</field>
      <field name="desc_meta_file_display">&lt;description type="note"&gt;Middle English romances.&lt;/description&gt;</field>
      <field name="desc_meta_file_display">&lt;/surrogate&gt;</field>
      <field name="desc_meta_file_display">&lt;relationships&gt;</field>
      <field name="desc_meta_file_display">&lt;set code="UVA-LIB-Text"/&gt;</field>
      <field name="desc_meta_file_display">&lt;set code="CH-EnglPoetry"/&gt;</field>
      <field name="desc_meta_file_display">&lt;/relationships&gt;</field>
      <field name="desc_meta_file_display">&lt;/descmeta&gt;</field>
      <field name="fulltext">Of Arthour &amp; of Merlin. [Version A] Jesu Crist, heuen king, Al ous graunt gode ending, &amp; seynt Marie, þat swete þing, So be at our bigining &amp; help ous at our nede, &amp; leue ous, wele to spede, Þat we habbeþ euer to don, &amp; scheld ous fram our fon! Childer, þat ben to boke ysett, In age hem is miche þe bett, For þai mo witen &amp; se Miche of godes priuete, Hem to kepe &amp; to ware Fram sinne &amp; fram warldes care, &amp; wele ysen, ?if þai willen, Þat hem no þarf neuer spillen; Auauntages þai hauen þare, Freynsch &amp; Latin euer ay whare. Of Freynsch no Latin nil y tel more, Ac on Inglisch ichil tel þer fore; Ri?t is, þat Inglische vnderstond, Þat was born in Inglond; Freynsche vse þis gentilman, Ac euerich Inglische Inglische can: Mani noble ich haue ysei?e, Þat no Freynsche couþe seye: Biginne ichil for her loue, Bi Iesus leue, þat sitt aboue, On Inglische tel mi tale: God ous sende soule hale! Now ich ?ou telle þis romaunce: A king hi?t while sir Costaunce, Þat regned in Inglond, Mani H O H A Þ N H Costaunce Þat oþer broþer name was Sir Aurilisbrosias, Þe þridde broþer of gret renoun Was cleped Vter Pendragoun, Ac þe eldest sone, Costentine, Was noble clerk &amp; wise afine; He loued god &amp; holy chirche, &amp; holy werkes forto wirche, For þi he bisou?t his fader dere, Þat him graunted his prayer, Þat he most monke be At Vinchester, in þat gode cite, &amp; maki Brosias, his broþer, Or Pendragoun king, &amp; no noþer. Þe king was loþ graunti þer tille, Ac noþeles, to ?ain his owen wille, At Winchester he was monke ymade, Wiþ outen his fader, þe kinges, rade. Sone after, as ich finde in boke, A gret sikenes þe king him toke, Þat out of þis warld he most wende; After his barouns he gan sende, &amp; when þai were ycomen ichon, Þe king seyd to hem anon: “Lordinges,” he seyd, “lesse &amp; mare, Out of þis warld y most fare; Þer fore y pray, for loue o me, For godes loue &amp; for charite, When ich am dede &amp; roten in clay, Helpeþ mi childer þat ?e may, &amp; takeþ Costaunt, mi neldest sone, &amp; ?if him boþe ring &amp; crone, &amp; holdeþ him for ?our lord euer mo!” Al þay graunt, it schuld be so. Þan hadde þis king, as ?e may here, A steward, þat hi?t Fortiger; Strong he was &amp; wi?t, ywis, Fals &amp; ful of couaitise; Þe king he hadde yserued long, &amp; for he was so wi?t &amp; strong, In him was al his trust at nede, &amp; ?aue him boþe lond &amp; lede, To help his childer after his day, &amp; oftsiþes he gan him pray, To goruerny hem wiþ al his mi?t; His treuþe he dede him forto pli?t. &amp; when þe king hadde his liif forlore, Sone þat traitour was forswore &amp; wiþ gret tresoun brak his treuþe &amp; dede hem wrong, &amp; þat was reuþe. Out of þis world þe king went &amp; was ybiried, verrament; At Winchester, wiþ outen les, þer þat king bigrauen wes. Erls &amp; barouns euerichon Token. hem to red anon Wiþ outen ani more duelling, &amp; made Costaunce her king, &amp; for þat he was monke þore, King Moyne men cleped him euer more. Ac þe steward, sir Fortiger, Was wel wroþ in his maner &amp; wiþ al his mi?t was þer o?ain, As fer forþ, as he durst sayn. King Angys sone herd it telle; He gadred him folk wel felle Of Danmark &amp; of Sessoyne, Forto wer o?aines Moyne; He filled ful mani dromouns Of kinges, erls &amp; barouns; Vp þai sett sail &amp; mast &amp; in to Inglond com an hast; Ac Inglond was yhoten þo Michel Breteyne, wiþ outen no. Þe Bretouns, þat beþ Inglisse nov, Herd telle, when he com &amp; hou, Þat Angys bi water brou?t. Þe king Fortiger bisou?t, He schuld afong his pouwer &amp; be steward, as he was er, &amp; help him bi day &amp; ni?t, O?ain his fomen forto fi?t. He it forsoke &amp; seyd, he nold, Noiþer for siluer no for gold, &amp; feined him, þat he no mi?t At batayle com, forto fi?t, &amp; al he it dede for traisoun: King to be was his achesoun. Angys was riued wiþ mani a man, King Moyne went him o?an; Þo he come þider, wiþ outen faile, Sone was smiten þe batayle; Þer was broken spere &amp; scheld &amp; mani a kni?t of hors yfeld; Ac our men &amp; king Moyne Were ouercomen, wiþ outen asoine; To Wincherster þai flowen þo Wiþ mani si?hing &amp; walewo, Þat swiche a slei?ster wiþ hond Was fallen in to Inglond. Þer was mani kni?t yslawe &amp; mani swain ybrou?t of dawe; Angis tok in a þrowe Mani castels &amp; tounes arowe &amp; put þer in his men, For to stonden our o?en, &amp; sent after eld &amp; ?ing, For to help in his fi?ting. Þo were fel kinges in lond, Þat Costaunce wan vnder his hond; Mani of hem so weren þare, Of þat descomfite hadden care, &amp; oft Iesu Crist hye bisou?t, He schuld hem help, as he hem bou?t, &amp; hem bring out of her care, After þat þai worþi ware. On a day, as y ?ou telle, Our princes speken wordes felle &amp; seyd, þat her king Nas bot a breþeling; ?if Fortiger her prince ware, “No hadde we nou?t hadde so miche care!” Þai hadden leuer þan ani þing, Þat he were chosen to her king; In her witt þai vnderstode, Þat it were so in his mode, Her king to ben him selue; To him þer fore þai sent tvelue, Wisest þai chosen of þat lond, Þat schuld wele his hert fond, Why he nold wiþ hem come, So he tofore was ywone. Þis tvelue to him come, So þe conseil was ynome, Wiþ grete honour &amp; him gret, &amp; he hem badde bi him site; What he desired forto ben, Bi his answere þai schuld ysen. He asked hem, wat was her wille, &amp; þai him seyd tidinges ille: Angys hem hadde ouercome &amp; michel of her lond binome, &amp; mani barouns &amp; kni?t yslawe, &amp; her kin brou?t of dawe: Þer fore þe conseyl of þe lond Bad, he schuld don to his hond, Þis ich wo amende raþe, Þat þai no hadde no more scaþe. Þo bispak him Fortiger: “Gode kni?t, hardi &amp; pautener, Y nam noiþer ?our douke no king: Whi aske ?e me conseiling? King Costauns y was to swore, Euer y was ?ou þo tofore &amp; wered ?ou wiþ mi power, Wide &amp; side, fer &amp; ner: Wiþ me nis it nou?t nov so, Þer fore to ?our king ?e go, Biseche him, he ?ou socour, &amp; ?e wil him þan honour!” Þan bispac to him a baroun: “Sir, our king is bot a coujoun; Þo he sei?e swerdes drawe, To fle sone he was wel fawe; He no can conseil to no gode; He is so adrad, he is nei?e wode. Whiles þou were in our þrome, No were we neuer ouercome; Þat we forlorn at þis asaut, Al we wite it þi defaut: So siggeþ al our pers!” “I leue wele,” quaþ Fortigers, “Nil ich me noþing auentour, To purchas a fole gret honour; ?if Moyne, ?our king, ded ware. Ich wald ?ou help out of care!” “Sir,” þai seyd to him þo, “Wiltow, þat we Moyne slo?” “Nay, ac goþ fro me bliue! While ich wot, he is oliue, Conseyl worþ ?ou of me non!” Þe barouns þennes gan gon, To take her king, þai wenten alle &amp; founden king Moyne in his halle, Þer he sat at his mete; On him þai schoten wiþ gret hete &amp; smiten of his heued wiþ a sword, Er þai spoken ani word, &amp; who so struted o?ainward, Anon þai ?auen hem dintes hard. Out atte þe dore þai flowen anon &amp; ascaped euerichon. Þer fore was contek &amp; striif, &amp; mani it abou?t wiþ þe liif; Ac seþþen þe king yslawe was &amp; opon hem fallen swiche a cas, A king þai mosten haue swiþe, Al her sorwe for to liþe, &amp; þat he mi?t hem were þan O?ain Angys, þat douhti man. &amp; þan Vter Pendragon Armes mi?t bere non, No Aurilisbrosias, is broþer, Þan þai most chese anoþer; Where þurch, þai seyd, in þat nede, Wele no mi?t þai nou?t spede, Bot ?iue þai wold Fortiger Chese to her king þere; Nou?t fele nar þer o?en, Ac seyden, þat it most ben; What for loue, what for ay, Non no durst o?ain say; Ac þer þai chosen, old &amp; ?ing, Fortiger, to ben her king. Mirie time is Auerille, Þan scheweth michel of our wille; In feld &amp; mede floures springeþ, In grene wode foules singeþ; ?ong man wereþ jolif, &amp; þan proudeþ man &amp; wiif. Þe barouns com to Fortiger &amp; gretten him wiþ glad cher &amp; seyd, þat her solas Þurch wicked men ylorn was, Þat was Moyne, her king; &amp; his breþer were to ?ing: “&amp; for we ?ou witeþ wi?t &amp; trest, Of al men ?e mowen best Vs kepen o?ain our fon, So ?e han er þis ydon; We haue ?ou chosen our king &amp; ?ouen ?ou boþe croun &amp; ring: Þe hei?e siggeþ &amp; þe lowe also, It mi?t no better ben ydo!” “Now gramerci!” quaþ Fortiger &amp; was made king, wiþouten daunger. Ac at his coronument To barouns þer weren gent, Þat þis tresoun vnderstode, &amp; sore hem rewe þe kinges blod, Þat it schuld be spilt so, &amp; tok rede bi tvixen hem to, Þe to childer ouer þe se bring, &amp; went hem forþ, wiþ outen lesing; Noman wist of her conseyle, Bot þai al on, wiþ outen faile. Þe king held fest noble &amp; gent &amp; afterward his parlement, In wiche parlement he hete, Men schuld him bring þe children skete. Þai were sou?t, &amp; founde hem nou?t; Þo he held him iuel bicou?t; Þo Fortiger it vnderstode, For wreþe he wex nei?e wode; It was no wonder, for soþe to say, For þai dede him after gret tray. Fortiger al þis forlete, Princes, doukes, al so skete, Fre &amp; bond, swain &amp; kni?t, Alle graiþed hem to fi?t, Þat þai mi?ten flemen Angys &amp; al her dedlich enemis. So þai deden, wiþ outen no, &amp; were al redi, forþ to go O?aines her foman Angys, Sum on gode hors of priis, Sum on palfray &amp; on stede &amp; sum on fot, ful gode at nede, Wiþ arwe &amp; bowe &amp; alblast, Her fomen forto agast. Þai wenten forþ &amp; met Angys Wiþ mani Sarrazin of priis. Þer was mani arwe yschote &amp; mani quarel þurch þe þrote, Schaft tobroken &amp; cleued scheld, Mani a kni?t feld in þe feld, Helme tobroken, hauberk torent, Mani noble hors yschent. Ac our men þer dede ful wel Wiþ broun swerd of grounden stiel: Mani a riche Sarrazin Þai brou?ten in to helle pin. Angys sei?e his del þe wors &amp; gan to fle wel swiþe on hors To a castel wel strong about, Where was michel of his rout. Þo, þat he left bihinden him, Hadde chaunce hard &amp; grim; No halp hem noiþer pes no crie, No fi?ting no criing merci. Al men maden her acord Wiþ axes, speres, kniif &amp; sword. Al, þat were bihinde yfounde, Anon þai were leyd to grounde; No mi?t þer askape neuer on, Þat he nas to deþ ydon. Þus our folk hadden þe priis &amp; went þo, to bisege Angys. Þo þai hadde him long bilay, Angys sent hem þan to say, ?if he in pays wende most, He wold taken al his ost &amp; leden hem to his cuntraye &amp; neuer eft don hem traye. Fortiger bi his conseyle Lete hem wende hole &amp; hayle; Ac ferst þai sworen him an oþ, Þai schuld him neuer waite loþ. Þus þai wenten to þe strond &amp; ferden ouer to her lond. Fortiger &amp; his ost O?ain com wiþ gret bost &amp; held fest mani a day Of gret delite &amp; noble play. When þis fest was don &amp; held, Þe .xii. traitours, þat y of teld, Þat hadde yslawe Moyne, þe king, Biþou?t hem of a selcouþe þing: Þai wold go to Fortiger &amp; asken him her lower Of þe king, þat was yslawe Wiþ tresoun, o?ain þe lawe, &amp; seyden: “King, þou art aboue, Þenke, what we dede for þi loue: We slou? our lord kende; Nov be sen, ?if þou art hende! Þurch ous þou art in þi power: ?if ous now our lower!” Þan bispac him Fortiger Anon to hem wiþ loureand chere: “Bi þe lower, þat god made, ?e schul haue þat ?e bade: So ich euer mot ythe, So no schul ?e nou?t serue me; For ?e han ?our lord yslawe, ?e schul ben honged &amp; todrawe!” He dede feche hors wel sket &amp; teyed hem to her fet &amp; dede hem drawe on þe pauement &amp; hong hem after, verrament. Mani kni?t &amp; baroun hende Sei?en þis of her kende, Open þe king þai ourn anon As his dedliche fon; Ac bitven hem stode his men Stedfastliche o?aines hem. Þer was mani heued ofhitt, Þer was mani þrote ykitt, Mani hert forles his blod &amp; mani þe bal vp in þe hod. Vnneþe þat ich day Þe king ascaped oway. Þe barouns went þat ich ni?t Toward her frendes ful ri?t &amp; her gref anon hem teld, Hou Fortiger her king aqueld Þurch tresoun, þat þai hadde yspeken; Of him þai wald ben awreken; Ich his frendes so bisou?t, Þat open Fortiger þai brou?t Mani erl, baroun &amp; kni?t, Hardy &amp; kene forto fi?t. Þai fou?ten wiþ Fortiger Mani moneþ &amp; mani a ?ere, Wher þurch mani a leuedi fre Her lord les &amp; fair meyne. Fortiger nam gode coure, Þat he no mi?t o?ain hem doure, For þai wexen mo &amp; mo, &amp; his men lassed al way þo. Letters he made to Angys, þe welp, &amp; bad, he schuld cum, him to help O?aines his men, þat wald him sle, &amp; he schuld haue half his fe. Angys þer of was bliþe, His message he dede swiþe. Mani þousand he tok wiþ him, Þat were boþe stout &amp; grim, &amp; comen ouer to Fortiger, &amp; he hem welcomed wiþ glad chere; Of his couenaunt he was biknawe &amp; made Angys half felawe, Þat he hadde or haue mi?t, Wiþ þat he schuld him help in fi?t O?aines his men, &amp; help him were, Þat were abouten, him to dere. Þis couenaunt was made stedfast, &amp; hem grayþed sone on hast, To batayle forto wende; For þe barouns were hende Bi Salesbiri biside a lite Al redi, bataile to smite &amp; abiden her fomen, Þat þider comen hem o?en. Þer was sone leyd adoun Mani wel bri?t gonfaynoun, Þe schaftes tobroken &amp; cloþ torent &amp; mani a gret lording yschent. Mani kni?t oþer slou?, Mani hors her guttes drou?. Ich ?ou sigge ri?t treuþe: Non of oþer hadde reuþe; Swerdes on helmes gan driue, Mani schaft þer gan riue, Mani hauberk was torent &amp; mani þurch þe bodi schent. Þer was slawe &amp; brou?t to grounde Mani man in litel stounde; A boþe half lay mani on, Þe heued fro þe nek bon; Wombe &amp; side þurch out dast Wiþ launce, quarel &amp; alblast, Þat mani leuedi &amp; damisele Biwepe it seþþen wit teres fele. Ac Fortiger hade euer four O?ain on, for soþe, of our; For whi þe barouns no mi?t Wiþstond in þat fi?t, Ac gun fle wel fast þenne, Sum ouer se to her kenne, Sum for gret ay?e &amp; dout To oþer kinges flowen about. Al so we finden in þe bok, Al þat Fortiger atok, He let todrawe &amp; anhong, Were it wiþ ri?t oþer wiþ wrong. Þe oþer he devoided alle Of lond &amp; tour, castel &amp; halle, &amp; bi conseyl of Angys ?aue it to Sarrazins of pris. Þer was loue of hert cler Bitven Angys &amp; Fortiger; Angys hadde, verrament, A douhter, boþe fair &amp; gent, Ac sche was heþen Sarrazin; &amp; Fortiger for loue fin Hir tok to fere &amp; to wiue &amp; was curssed in al his liue, For he lete cristen wedde haþen &amp; meynt our blod, as flesche &amp; matþen. Mani þousand was swiche in weddeloc, As we finde writen in bok; Þer was wel nei?e al þis lond To þe deuel gon an hond. Festes he made gret &amp; fele, &amp; hadden al warldes wele &amp; held no better lawe, Þan þe hounde wiþ his felawe. Þis last wel fel ?ere. On a day sat Fortiger &amp; biþou?t him of þe children to, Þat ouer see weren ygo, &amp; of mani noble he nam ?eme, Þat he hadde yboden flem. Of afterclap he hadde care, Þat he schuld forfare. He hete chese carpenters Ouer al in his powers &amp; masouns, þat þai no lete, To him þai schuld comen sket. His hest was sone ydon: Þousandes þer were anon Wiþ her tole swiþe prest, For to do þe kinges hest. Þe king hem gan fair to calle, &amp; þus he seyd to hem alle: “Listneþ now, hei?e &amp; lawe, &amp; vnderstond to mi sawe! In mi witt ich haue yþou?t, Ichil a castel han ywrou?t Of wode &amp; lime, morter &amp; ston, Þat swiche be in þis world non, Þat, ?if me comeþ ani nede, Ich may me þere were &amp; hede Fro min fon, þat aires hem claim; At Salesbiri, opon þe plain, Þat ?e schul yfond To maken wiþ ?our hond! Loke, þat tre &amp; ston be riche, Þe tour largge &amp; depe þe diche! Mi deuise ich haue ysade: Now hei?eþ ?ou, þat it war made, &amp; ?e schullen haue hire, Al þat ?e wil desire!” Þis werkemen þider went þo, Þre þousand þer were &amp; mo, Hewen schides &amp; coruen ston &amp; laiden foundement anon; Sum rammed &amp; doluen snel &amp; gun þat castel fair &amp; wel. Þat folk was boþe swift &amp; slei?e, Þat werk was arered brest-hei?e Þat ich day alle aboute, So it is writen in þe Brout, &amp; wenten hom, þo it was ni?t, So it is werkmennes ri?t, &amp; comen al o?ain amorwe &amp; sei?en þing of gret sorwe: Foundement &amp; werk þai founde Ligge vp so &amp; doun op þe grounde; Sprad it was al abrod; For wonder þai were nei?e wode, Ac her werk þai bigonne, So long so þai sei?en þe sonne, &amp; als wele spedden, par ma fay, So þai deden þat oþer day. Ac þo þai come þider eft, Her werk was al vp aleft &amp; yschatred here &amp; þere. Þus it ferd wele half a ?er: Al þat euer þai wrou?t o day, Amorwe it ouerþrowe lay. Þe king herd telle þis &amp; gret wonder hadde, ywis; He dede aspie bi day &amp; ni?t, What þing hem lett mi?t; Ac wite no mi?t lewed no clerk, What þing felled her werk. Fortiger sat in his halle Among his kni?tes &amp; barouns alle; He bat his fest &amp; his elbowe &amp; seyd to hem wiþ michel howe, Wretþefulliche þere he hete, Clerkes biforn him bring skete, Þe best, þat were in þis lond. Sone was don þe kinges sond; Mani clerk was ful wide ysou?t &amp; biforn him sone ybrou?t; Hem he aposed, on &amp; alle, Whi his werk was so yfalle; Her non no couþe him telle. Þe king swore, he wold hem quelle, Bot ?if þai wold him telle an hond, Whi þat his werk mi?t nou?t stond. Ten þer were of hem ynome, Wisest clerkes of þe þrome, &amp; in o chaumber ydo, Þat no man most hem com to For þe hest of þe king, Bot vnneþe her mete bring; Astronomiens þese weren, Wiser neuer non neren. Þai were .ix. days bischet, Ac ?ete þai couþe litel þe bet; Bot ich ?ou sigge, verrament, Þai sey?en in þe firmament, A child in erþe bi?eten wes Wiþ outen ani mannes fles. &amp; þo þai com þe king bifore, Þai seyd, a child on erþe was bore Wiþ outen mannes bi?eteing, Þat wist wel nei?e al þing: “Do him sle wel sodanliche, Þe blod to þe is tresore riche; Were ?our werk ysmerd þer wiþ, Euer it wold stond in griþ!” Þe king was of þis tale bliþe &amp; dede priucliche .xii. swiþe, Þat were departed, þre &amp; þre, To wende about, þat childe to sle; ?iue þai him ouwher finde mi?t, Þai no schuld lete for wrong no ri?t, Þat þai schuld sodeinliche Smite of his heued hastiliche &amp; no word no speke him to: Þus bad him þis clerkes do, For þai wende, it were to her lere, ?if þat child ?eue answere. Þis men on þe kinges sond Went a four half Inglond, Þre &amp; þre bi four way, Þat child to finde, y ?ou say. Þis clerkes, of whom ich teld, Wiþ þe king weren atheld, For to wite, ?if it soþe were, Þat þai hadde him seyd þere: ?if he founde wiþ hem lesing, Her liif were at þe ending. Lete we þis clerkes bihinde; Þis .xii. went, þe child to finde; &amp; are ich telle more ?ou Of þis romaunce, y wil now, Þat ?e vnderstond &amp; wite, Hou þis child was bi?ete On swiche maner, &amp; what he hete; Now y pray ?ou listen skete! He, þat was &amp; is &amp; ay schal ben, Chese him here a swete quen, In whom he nam flesche &amp; blod, Wiþ wiche he bou?t ous on þe rode, Whare þurch we ben to heuen ycorn &amp; þe deuel his mi?t forlorn: Blisced be he in euerich song &amp; Mari, of whom he sprong! Listneþ wele to mi steuen: Þe deuels, þat fel out of heuen Wiþ her pride Lucifer, Sum fel to helle fer, Sum in water, sum in lond, Sum in þe aire gan wiþstond; Al fort our dri?t seyd: ‘ho!’, So þai bileued euer mo; &amp;, for soþe, þai han power, Man to dere þere &amp; here. Y nil ?ou telle her priuete, Bot þat longeþ now to me: Þe deuelen, þat houen abouen ous, Euer be luxsorius &amp; oþer while makeþ hem body Of þe aire, wel gent and rody, &amp; hauen mi?t &amp; power, Doun to li?t &amp; derien her Al þo, þat nillen wirche Godes comandment in chirche, Ac whilom more þan now, For þurch þe mi?t of swete Jesu Mani of hem yfelled is, Al hou, y no may nou?t tellen, ywis, Mi matery wer to long &amp; þe tale to ?ou wel strong. As þe deuelen, of whom y said, Sei?e, hou Jesu of a maide Þurch his milce was ybore &amp; bou?t al, þat was forlore, Þer to þai hadden gret ond &amp; sayd, þat þai wolden fond, To ligge bi a maidekin &amp; bi?eten a child her in: Swiche schuld acomber also fele, So þat oþer had brou?t to wele. Bi þat day was a riche man, Þat hadde to wiue a fair wiman, Bi whom he hadde a sone fre &amp; wel fair douhtren þre. A forseyd deuel li?t adoun &amp; of þat wiif made a couioun, To don alle his volunte, Whar þurch in her he had entre &amp; brou?t her in chideing &amp; fi?t &amp; made her oft wroþ, y pli?t, So þat on an euen late Þe deuel sche tau?t hir bi?ate; Þat ich ni?t þe deuel com &amp; strangled hir owhen grom. Þe wiif hir sone sei?e ded amorwe, Anon sche heng hir self for sorwe. Þo þat þe bounde ysei?e þis, Anon he starf for diol, ywis. Lo, what wo &amp; diol &amp; dere Dede wretþe &amp; foule answere! Al þe men, ich ?ou say, Þat woned in þat cuntray, Here of hadden gret pite, Boþe vp lond &amp; in cite, For þat man &amp; eke his wiif Were yholden of gode liif. Biside þer woned an ermite, Þat þider com, þis to visite, Blasy, ywis, his name was; Þo he sei?e þis, he seyd: ‘allas!’ &amp; seyd, it was, verrament, Þe deuels foule encumbrement. Þre doubtern he fonde oliue, &amp; he hem dede ?ern schriue Of alle, þat he couþe enserche, Þurch þe lore of holy chirche, &amp; penaunce on hem layd, For þat þai hadde god ytrayd, &amp; tau?t hem, to serue god almi?t; &amp; þo he went hom ful ri?t. Þis fair maidens þre Serued god wiþ hert fre, In grete drede &amp; loue. Þe deuel, þat com fro aboue, He, þat was fram heuen yfalle, Of whom y spac tofor ?ou alle, Þo he nam lickenisse of man &amp; com him to an old wiman &amp; bihete hir ?iftes &amp; grete fe, To wende to þis sostren þre &amp; þe heldest to bichaunte, ?ong mannes loue for to haunte. In þis lond was þo vsage, Who so dede wiþ man vtrage, Bot it were in wedloc, In þilke time men hem tok Wiþ iuggement, wiþ outen les, &amp; al so quic doluen hes, Bot sche hir knewe for li?t woman &amp; comoun hore to alle men; Þan was it ri?t &amp; lawe, Þat sche no schuld ben yslawe. Þis eld wiif—þat iuel sche þe!— Com to þis sostren þre &amp; made wailing &amp; michel fare For þis þre maidens care; To þe eldest soster sche seyd: “Wolewo, mi swete maide, Þou hast fair for &amp; hond &amp; gentil viis, bi godes sond, White hond &amp; long arm: Certes, it were michel harm, Bot þi bodi most asay, Wiþ som gentil ?ongman to play, Þat þe mi?t in þis cas Finde ioie &amp; solas!” Þe maiden seyd: “?iue so dede ic, Y schuld be doluen al so quic!” “Nay, certes,” quaþ þat eld quen, “Þou mi?t it do wiþ outen den ?er &amp; oþer in þi bedde, &amp; þan þe wil þat ?ong man wedde!” Þurch þis quen, verrament, &amp; þe fendes enticement Þe eldest soster, y ?ou say, A yongman lete wiþ hir play; Ac þo hir liked alder best, Hir gamen com al to chest, For sche was nome &amp; forþ ydrawe, &amp; of hir dede sche was biknowe. Þurch juggement doluen sche was; Mani man seyd: ‘allas! allas!’ For her &amp; for her elderlinges Men made gret diol &amp; wepeinges. ?ete wald þe deuel ful of ond Þe midel soster a gile fond &amp; brou?t hir vp a ?ong man, Wiche þat wowen hir bigan; Al his wille don him sche lete, &amp; it was aperceiued skete. Sche was brou?t bifor instise, Deþ to þoly in al wise; Sche seyd, sche was a li?t woman &amp; comoun hore to alle man. Of þat chaunce mani nam kepe &amp; wiþ ei?en sore wepe; For ribaudye gret haras Tok folwe hir bodi. Allas, Þat þe fende haþ swiche pouwer, To deri, þat god bou?t so dere! Þe þridde soster was so wo, Hir þou?t, hir hert brast atvo: Hir moder was ded acurssedliche, &amp; hir fader starf reuliche, &amp; hir broþer yslawe al so, &amp; hir soster quic doluen þo, Hir oþer soster hore strong, Þat al harlotes ?ede among. In wanhope sche fel nei?e, Ac þurch godes help an hei?e Sche hir biþou?t of þermite, Þat hem com to visite; To him sche went þo bliue &amp; hir schrof of hir liue &amp; alle þe chaunces teld al so, Þat hir kin were comen to. Þis hermite hadde wonder gret &amp; hir tau?t boþe &amp; hete: “Haue euer Crist in mende &amp; lete þe lores of þe fende!” Pride, wratþe &amp; glotonie, Niþe, sleuþe &amp; lecherie, Couaitise &amp; trecherie, Bacbiteing &amp; envie, Swiche þinges he bad hir flen &amp; gode &amp; bonair for to ben; Alle þe werkes, þat gode ware, To don, he hir tau?t þare, &amp; þat sche nere so michel ape, Þat sche hir laid doun to slape, Ar hir dore &amp; hir fenester Hadde yblisced, &amp; ich ester Þus he tau?t hir to done, &amp; þo sche went hir hom sone. Þe deuel here of hadde ond, Hir to gile wold he fond Þurch hir soster, ich ?ou telle, Þat was his in flesche &amp; felle. Þis hore com opon a day To hir soster, par ma fay, &amp; to hir soster sche gan sigge, Þat sche it schuld dere abigge, Þat sche hadde hir hiritage, &amp; ran to hir in gret rage Wiþ herlotes, þat wiþ hir ware, &amp; sore bete þat wenche þare. In to a chaumber sche ran hir þo &amp; fast schett þe dore hir to. Out sche gradde, &amp; nei?ebours come &amp; driuen oway þis wreches sone. Þis sely þing was alday wroþ, Hir owen liif was hir loþ; On hir bed, þo it was ni?t, Al ycloþed sche fel doun ri?t, &amp; sche for?at hir vnblisced, So þe hermite hir hadde ywissed; For wretþe sche þou?t of blisseing non &amp; fel on slepe sone anon. Þe fende her of was ful bliþe, To hir he com þan swiþe; Ouer alle hir chaumber in he mi?t, For þer nas no merk of our dri?t. To þis maiden, sikerliche, He com þo &amp; lay flescheliche. Þis maiden, sone þat hye awaked, Feld hir legges al naked &amp; feled al so bi her þi, Þat sche was yleyen bi; Sche ros &amp; fond hir dore loke, &amp; no þing no was tobroke; Sche þou?t, it was þe foule wi?t þo, Sche was aferd, sche nist, wat to do, Hir selue sche bete &amp; gan to tere Wiþ boþe honden hir ?alu here &amp; wepe al ni?t wiþ gret sorwe. To þermite sche went a morwe &amp; told him al þe cas; He was sori &amp; seyd: ‘allas’: For sche no held nou?t hir penance, Sche was fallen in encombraunce. “Allas, sir,” sche seyd þo, “Certes, sir, men wil me slo, Sone so þai it may wite, Þat on me is a child bi?ete!” “Ich leue wele,” quaþ he, “saunfaile, Ich haue of þi tale gret meruaile; Siker, douhter, &amp; y finde &amp; se, Þat þou so wiþ child be, I schal þe help wiþ al mi mi?t! Til ich haue þer of a si?t, Go now hom, douhter min, &amp; haue Crist in hert þin, Do penaunce day &amp; ni?t, Serue Jesu wiþ al þi mi?t: He may, ?if his wille be, Out of anoye bring þe!” Hom sche went wiþ dreri mod &amp; serued god wiþ hert gode; &amp; euerich day þat bi?ete In hir wombe bigan to grete. Hir no gett it nou?t to hide, For hir wombe wex vnride; Þer sone after sche was ynome &amp; yladde to hir dome; Sore mi?t hir agrise, Þo sche stode bifor þe iustise. Þermite herd tellen þis, &amp; þider he com anon, ywis; Þe iustise him gan biþenche &amp; þus aposed þat wenche: “O maiden, bi mi treuþe, Of þe ich haue gret reuþe; Whi noldestow vnderstonde, Hou þi kin is brou?t to schond &amp; ben out of þis world ywent? &amp; now þou hast þi seluen yschent, Þat hast mannes flesche yknawe &amp; vnderfong o?aines þe lawe: Þis ich day þou schalt be slawe, For þat wil now þe lawe!” “Certes, sir,” sche seyd, “nay, No dede ich neuer o?ain þe lay: Bi him, þat þoled ded on tre, Man no lay neuer bi me, No, bi his moder, seynt Marie, Mannes mouþe kist in vilanie!” “Ey,” quaþ þe iustise, “swiche meruaile! Þou lext, damisel, saun faile; Þi tale soþe no mi?t be, Seþþen wiþ child y þe se!” “Certes,” sche sayd, “wiþ child icham Wiþ outen companie of man: So y slepe þis ender ni?t, Bi me lay a selcouþe wi?t; Y nist neuer, wat is was, Ac now ich hold to godes gras; Ac wele ich wot, bi þis day, Þat noman neuer bi me lay!” Þe iustise swore bi seynt Albon, Swiche meruail herd he neuer non: “Þine tale ich no leue, For, seþþen þat Adam was &amp; Eue, Child bi?eten wiþ outen man Herd y neuer bot of an, Þat was Jesu, our dri?t, Þurch god þe fadres mi?t; &amp;, for þou seyst, wiþ child þou art &amp; haddest neuer of man part, Ar ani man þe quic delue, Telle schul wiues tvelue, ?if ani child may be made Wiþ outen knoweing of mannes sade!” Opon tvelue wiues it was ydo, &amp; þai com &amp; seyden þo, Þat neuer child bi?eten was, Bot Iesu þurch godes gras, Wiþ outen mannes flesche, for soþ, &amp; þer to þai sworen her oþ. Þo spac Blasy, þermite: “Iustise, listen me a lite: Hir tale no may sche avowe, Vnder ous alle se we mowe; Ich haue hir schriuen &amp; tau?t þe lawe: To me no was sche neuer biknawe, Þat ani man to hir cam, Þat euer knewe hir licham; Þei sche haue serued, to be spilt, Þe child þer of haþ no gilt; It were gret vnri?t, to to slon, &amp; reuþe, for þe gilt of on. Ac lete hir in ward don, Sche schal her after child son; Tvo ?er &amp; an half þan sche mot Þe child loke, god it wot; When þe child can go &amp; speke, Þan ?e may ben of hir awreke!” “A, min dieu,” seyd the justise, “Þine tales ben gode &amp; wise; Þer after now wirche ichille: To day no schal hir noman spille!” In a tour þai han hir do, Þat noman mi?t hir com to, Bot an eld midwiif, Þat schuld ?emen hir liif. Þer in sche was don on hast &amp; þer in bischet ful fast; Þilke tour was swiþe hei?e, Noman mi?t comen hem nei?e; A windowe was þer in &amp; a cabel made bi gin, Forto drawen vp al þing, Þat nede was to her libbeing. Sone to hir time come, Sche childed a selcouþe grome: So ich bi bok telle can, It hadde fourm after a man, Bot it was blacker, Þan anoþer, &amp; wel rower. Þo þat child was ybore, Blasi stode þe hole bifore; Bi þe rope þai it adoun let, &amp; he it cristned al so sket; He clept it Merlin a godes name; Þe fende þer of hadde grame, For þai lese þer þe mi?t, Þat þai wende to haue bi ri?t. Þo þat child yeristned was, Blasi turned o?ain his pas &amp; in þe rope anon it knitt, Þe howe wiif anon it fett &amp; ?ede &amp; held it bi þe fer, Biheld his face &amp; eke his cher: “Away, þou foule þing, Þat þi moder swiche ending For þi sake haue schal, For þou art loþlich ouer al!” Þat child spac wiþ gret den: “Þou lext,” he seyd, “Þou eld quen: Mi moder quelle no may noman, While þat ich oliues am!” Þe wif agros of þis answere &amp; seyd: “Haue þou no power, me to dere: Ich þe hals a godes name!” On þat maner seyd his dame &amp; halsed him also þare, He schuld telle, wat he ware; Ac þei þai it hadde al yswore, Þai no mi?t do him speke nomore; &amp; y ?ou telle anon, saunfayl, Þai hadden þer of gret meruail, &amp; alle men, þat herden it, Wonder hadde in her wit. Þer afterward ?ete half a ?er His moder held him bi þe fer &amp; swiþe bitter ters lete &amp; seyd: “Allas, mi sone swete, For þe misbi?eten stren Quic y schal now doluen ben!” Þe child seyd: “Dame, nay, Ich þe swere, par ma fay, No schal þer neuer no iustise Þe bidelue o non wise No in erþe þi bodi reke, Þer whiles y may gon &amp; speke!” His moder wex a bliþe wiman; Fram þat ich day after þan He teld hir, vnder sonne Al þat sche wald conne. Þo þat child couþe go, Þe iustise com þider þo &amp; dede feche þat wiman Bifor þe pople ri?t onan &amp; swore, ded sche schuld ben Ri?t anon, bi heuen quen. Þo bispac Merlin childe To þe iustise wordes milde: “Man, wele wot, þat ani gode kan, O?ain chaunce no may no man; Þurch chaunce &amp; eke þurch gras In hir, for soþe, pelt y was!” Þe iustise biheld þat childe; For Merlin he was nei?e wilde &amp; seyd, ydoluen most sche ben. Þo quaþ Merlin: “So mot y þen, For al þat euer kanestow do, Schaltow it neuer bring þer to, Þat þou mi moder delue mow; Bi resoun ichil wele avowe: A fende it was, þat me bi?at &amp; pelt me in an holy fat; He wende haue hadde an iuel fode, Ac al icham turned to gode; Ac þurch kende of hem y can bo, Telle of þing, þat is ago, &amp; al þing, þat is now, Whi it is &amp; what &amp; how; Of oþer þing, þat is to come, Telle y can nou?t al, ac some; Ich wot wele, who mi fader is, Ac þou no knowest nou?t þine, ywis, Whar þurch y tel moder þine Digner, to be ded, þan moder mine!” Hou noblelich þat child answerd, Wonder hadde, þat it herd, Þat so couþe speke &amp; go &amp; was bot of ?eres tvo. Þe iustise seyd: “Þou gabbest, couioun: Mi fader was an hei?e baroun, Mi moder is a leuedi fre, Oliue ?ete þou mi?t hir se; Ich wene, bi þe quen Marie, Men dede neuer bi hir folie!” Þe child seyd: “Justise, held þi mouþe, Oþer y schal make it wide couþe, Of hir folis mani on; Do hir after som man gon: Bot ?if y do hir it ben aknawe, Wiþ wild hors do me todrawe!” Þe justise, anon raþe &amp; skete His moder þider feche he hete; Bifor him sche com wel sone; Þe justise seyd mid ydone: “Say, Merlin, þat þou seydest arst. Bifor mi moder, ?if þou darst!” “Now ich ise, sir iustise, Þine ordinaunce no be nou?t wise: ?if ich telt þis men bifore, Hou þou were bi?eten &amp; bore, Þi moder most ydoluen be, &amp; þat were alle þurch þe!” Þo þe iustise þis vnderstode, He þou?t, þat child couþe gode; In to a chaumber sone anon Al þre þai gun to gon, &amp; þe iustise seyd þo: “Child Merlin, forþ þou go: Telle now bitven ous þre, What man it was, þat bi?at me!” Þe child swore: “Bi seyn Symoun, It was þe persone of her toun, Haþ ypleyd wiþ þi dame &amp; bi?at þe al a game!” Þat leuedy seyd: “Þou misbi?eten þing, Þou hast ylowe a gret lesing: His fader was a fair baroun; Y telle þat man a couioun, Þat to þe ?iueþ ani listening, For þou art a cursed þing, Misbi?eten o?aines þe lawe: Þou schust wiþ ri?t ben yslawe, Þat þou no lei?e no lesinges mo, Men forto wirchen wo!” Þe child seyd: “Dame, be stille! Wiþ ri?t may me no man spille, For icham a ferly sond, Born to gode to al þis lond, Ac þou art digne, doluen to ben: Þi sone schal þe soþe ysen! Þo þi lord com fro Cardoil, In hert þou haddest gret diol; Bi ni?t it was, ar þe day, Þe persone in þine armes lay; On þi dore þi lord gan knoke, &amp; þou stirtest vp in þi smoke, Wel nei?e wode for dred &amp; howe; Vp þou schotest a windowe, &amp; þe persone þou out lete, &amp; afterward þou schet it sket; &amp;, for soþe, þat ich ni?t He bi?at þis ich kni?t. Hou seistow, dame, seystow au?t?” &amp; sche no spac o?ain ri?t nau?t, Ac so gretliche sche awondred was, Þat hir chaunged blod &amp; fas. Þe justise seyd: “Dame, what seystow?” “Sir,” he seyt, “soþe bi Crist Iesu, Þei ?e me hong bi a cord, He no lei?eþ neuer a word!” Þe justise þo hadde no game, Ac nei?e wode he was for schame. Merlin him cleped to an herne &amp; to him told tales derne: “Sir,” he seyd, “listen to me: For soþe, ichil now tellen þe: Lete þi moder wende hom &amp; sende þou after a litel grom, Þat hir cun wele aspie, For homward sche wil an hei?e &amp; to þe persone sone say, Hou ichaue hem boþe biwray! When þe persone haþ herd þis, Sore he worþ adrad, ywis, Of schameful deþ to haue of þe; To a brigge he wil fle, In to þe water scippe he wille, &amp; so he schal him seluen spille. Bot it be soþ, þat y þe telle, Wiþ þine honden þou me aquelle!” Þe iustise dede, saunfail, Al bi þat childes conseyl; He it aspide bi on hewe, Þe childes tale he fond al trewe; &amp; seþþen he legged hir fore, Þe childes moder nas nou?t forlore; &amp; al quite he lete hir go, Wiþ outen pain, wiþ outen wo. Seþþen Blasy, þermite, Merlin com to visite &amp; halsed him a godes name, Þat wiþ outen harm &amp; schame He schuld him telle al þe cas, Hou he euer bi?eten was. Merlin him teld ende &amp; ord Of his bi?eteing, euery word, &amp; seþþen seyd to Blasy after: “To kinges foure y worþ maister; Hem y mot ?ete alle rade, &amp; þou schalt write her dade; þou schalt write, þat y say, Mani man for to averray!” Þere he teld of mani a þing, Þat Blasi made of writeing, Bi was bok we vnderstond Al, þat Merlin wrou?t in lond. Þo Merlin was fif winter eld, He was michel, broun &amp; beld; So we in boke finde conne, His moder he dede make a nonne, Þat Iesu Crist wiþ hert gent Serued ay wiþ gode entent. On a day, as ich ?ou telle, Þo ich þre sechers snelle, Þat were ysent fram þe king, To hauen of þis-child findeing, Comen al þre bi cas In to þe toun, þer Merlin was. Merlin in þe strete þo pleyd, &amp; on of his felawes him trayd, Þat him seyd loude to: “Foule schrewe, fram ous go: Þou art al bi?eten amis, Þou nost, who þi fader is, Ac some deuel, as ich wene, Þe bi?at, ous euer to tene!” Merlin sei?e þis, &amp; vnderstode, Þo þre it were, þat sou?t his blod, Þat þo riden þer forbi, Þat of þis child herden cri; He sei?e, þat ich his hors wiþdrou?; Merlin schoke his heued &amp; lou?, He was of fiue winter eld, &amp; he spac wordes swiþe beld: “Yuel þe bifalle, þou couioun, Þou hast yseyd to loude þi roun! Her comeþ þe kinges messanger, Þat haþ me sou?t al þis ?er, For to han min hert blod, &amp; it no may don hem no gode; Hast þai haue, me to slen, Ac bi þat þai me wiþ ei?en sen, Þer to worþ hem no talent, &amp; ?if þai deden, þai weren schent!” Messangers to him gan terne, &amp; he o?aines hem fast gan erne, &amp; on hem Merlin lou?, for soþe, &amp; seyd to hem: “Wel comeþ boþe! Now ?e haue yfounden me, Þat ?ou was hoten forto sle, Ar ?e wiþ me spak au?t, Þus ?o was bihoten &amp; tau?t, Mi blod to haue to þat werk, Þat schuld be so strong &amp; sterk: For mi blod no worþ it þe bet, Neuer more þe bet yset; Ichil proue, lei?ers þai beþ, Þat so bispoken mi deþ; Ac, certes, ?iue ich were ded, Þe king no worþ þer of no red!” “Seynt Marie,” quaþ her on, “Swiche wonder haue we herd of non! Hou wostow, þat we it ben, Þat þe seche forto slen, &amp; þe kinges priuete, So ?ong þou art? Telle it me!” Merlin seyd: “Wele y wot Þe kinges conseyl eueri grot, &amp; al þat on erþe worþ ydo, &amp; al þat schal be don þer to!” Þis men hadde wonder gret, Him to sle, it were vnnet. Þe child seyd: “Nou?t me no sleþ, For y schal scheld ?ou fram þe deþ Bifor þe king, ich ?ou pli?t, &amp; telle &amp; schewe þe soþe ri?t, Why his werk mai nou?t stond, &amp; of þe clerkes, þat ben in bond, Hou þai han ylowen on me, Þe king þat soþe schal yse! ?if it ?our willes is, Wiþ ?ou ichil wende ywis!” Al þre þai spoken þo: “Certes, child, we wil, it be so! Telle ous now, what is þi name, Oþer what wiman was þi dame, Þat we se sum witnesseing Of þi dede: þou art so ?ing!” Merlin, anon he hem sede: “Comeþ þider, þer ich ?ou lede: Mi moder ?e schullen se &amp; wiþ þe soþe finde me!” Þer he ledde hem bi hei?e sonne To his moder, þer sche was nonne, Þat al þat soþe was biknawe, &amp; euerich word hem teld a rawe, Hou þat child before þe justise Fram deþ hir saued wiþ wordes wise; Of þis sche told hem þus, saunfayl; Þe kni?tes hadden gret meruail, &amp; seþþen in gret quiet &amp; pays He ledde hem to his maister Blays, Þat hem told &amp; wittnes bar Of al þing, þat he seyd þar. Merlin to Blasi þer meche seyd, Þat Blasi al in writt leyd. Þat ni?t al þe messangers, Þai bileften to þe sopers; Amorwe, so we seþ in boke, Al fiue þer her leue toke At þe nonne &amp; at Blays &amp; went hem forþ, wele at aise, Toward þe king, þer he lay, So þat þai comen on a day Þurch a toun, was chepeing, &amp; to selle mani a þing; Þer Merlin houed &amp; lou? stille &amp; sei?e, hou men loued schon to selle. Þe messanger made anon asking, Whi he made swiche lei?eing; Merlin seyd: “No se ?e nou?t: Newe schon þat man haþ bou?t &amp; strong clout leþer, hem to clout, &amp; smere, to smere hem al about; He wenes, to liue &amp; hem tere, Ac, bi mi soule y ?ou swere, His wreche liif he schal forlate, Her he com to his owhen gate!” Þe messangers herden þis &amp; wonder hadde þer of, ywis, For sone þer afterward þai founde Þat man ded opon a stounde. Rest þai token þat ich ni?t, Amorwe her way þai went forþ ri?t &amp; comen bi a chirche ?erd &amp; metten a bere to chirche werd; His bridel þer Merlin wiþdrou?, &amp; swiþe schille &amp; loude he lou?; Þe messangers bad him þo telle, Whi it was, he lou? so snelle. He seyd, he sei?e wepe, þat schuld sing, &amp; sing, þat schuld make wepeing: “For þe prest, þat singeþ þare, Bi?at þat child, þat liþ on bare, He ou?t for his sinne sori ben; &amp; þe bond, þat ?e ?ond sen, Þat so loude &amp; sore ginneþ wepe, For blis he ou?t to sing &amp; lepe, For þe prestes sone is ded, Þat euer schuld haue don him qued!” To þe moder þai gun gon &amp; þat soþe atoken anon; Alle þe soþe sche gan hem say &amp; bad hem nou?t hir biwray, For sche were þan schent ay; “Verrament,” þai seyd, “nay!” Forþ þai went in her way Þiderward, þe king him lay; So ich ?ou segge in mi rime, Þo lou? Merlin þe þridde time; Eft him asked al his fere, Whi he maked swiche chere; “?is,” he sayd, “listen now, Þe soþe ichil tel you: Þe quen, mi lordes wiif at hom, Haþ puruayd a wrongful dom: Hir chaumberlain is a wiman, Þat goþ in gise of a man; For he is louely &amp; of fair hewe, Our quen, þat is vntrewe, Bad hir be hir leman, For sche wend, sche were a man. Þis chaumberlain seyd, þat he nold Tresou ndo for no gold, Whar þurch þe quen pleint made To mi lord, þe king, &amp; sade, Þat þurch fors hir chaumberlain Wald haue hir forlain. Þe king for þis was swiþe wroþ wraþfulliche swore his oþ: &amp;?if y may atake þis wrong, ‘He worþ to drawe &amp; to hong!’ Now wendeþ to forn, on of ?ou, &amp; tel anon þe king, hou Y haue ?ou teld of þe fals loue; Bid him, þat he þe soþe proue!” Forþ him went a messanger Swiftlich on a gode destrer; Til þan he com to þe king, Made he no whar no targeing. Þe king he fond in his halle; On þis maner he gan him calle: “Hail þou be, king Fortiger, &amp; god þe loke in þi power, Saue &amp; kepe þi mi?ti hond! Whe han went in to al þis lond, To seche a child, bi hest þine, Wiche men clepeþ Merlin; Y wot, he is now fine ?er eld, Wise of speche, of dede beld; He can telle al þing On erþe vnder heuen king, Þat is go, &amp; now is, &amp; michel, þat to comen is. Þe ten clerkes on him lowe, Aforn ?ou he wil avowe; He wil ?ou teche swiþe wel, What destourbes ?our castel, Þat it may stond on þe pleyn, &amp; al so of ?our chaumberlain, Þat ?e no schul sle no hong, For it were al wiþ wrong, To sle a woman for a man, Þat mannes cloþes haþ opan; Bot ?e him wiman finde, ?e schuld him hong bi þe winde!” Fortiger awondred was &amp; al þo, þat herd þis cas; Þe chaumberleyn he ofsent anon, Þat in strong prisoun was ydon; He was despuled fram heued to grounde, Marked woman &amp; maiden founde. Þe king was wondred out of witt &amp; toke þe messanger bi þe slit &amp; seyd: “Telle me, ?if þou can, Who þe teld, sche was wiman!” “Child Merlin it gan ous say, As we went hiderward in our way, For he can telle &amp; gabbe nou?t, Of al þing, þat haþ ben wrou?t.” &amp; al he teld þer þe king Of his bi?ete, of his bereing, &amp; whiche þinges he gan say, As he com bi þe way. Þan seyd Fortiger þe bold: “&amp; it be soþe, þat þou me told, Ichil þe ?iue lond &amp; plou? &amp; make þi felawes riche ynou?!” He dede comand anon ri?t Douke, erl, baroun &amp; kni?t, To di?t her hors &amp; make hem ?are, Wiþ him o?ain Merlin to fare. &amp; when it was wele wiþ in ni?t, Wiþ Merlin he mett, apli?t; &amp; when þe king wiþ Merlin mett, Wel hendelich he him gret; &amp; þe king welcomed þat child Wiþ fair wordes &amp; wiþ mild. Mani worde þai spoken sone, Þat y no haue nou?t of to done, No al siggen y no may, Þei y sete al þis day, Bot þat longeþ to þis nede: Wel schortliche ich wil me spede. Þai were at ese þat ich ni?t, Amorwe þai went forþ ful ri?t &amp; to þe stede gun ten, Þer þe castel schuld ben. Fortiger spac to Merlin: “Tel me now, sone mine, Whi noman no may founde Castel here opon þis grounde, &amp; whi it is ybrou?t to nou?t, Þat is here o day ywrou?t?” Merlin seyd: “Certes, sir king, Þer of nis no selcouþe þing: Her vnder is a ?erde depe A water, boþe swift &amp; stepe: Vnder þat water ligge stones to, Brod &amp; long þai ben bo; Vnder þo stones beþ depe in mold To dragouns fast yfold; Þat on is white so milkes rem, Þat oþer is red, so fer is lem; Wiþ in þai brinneþ boþe &amp; beþ to gider swiþe wroþe. When þe sonne is doun euery ni?t, To gider þai fond forto fi?t, &amp; þurch þe strengþe of her blast Al þi werk is doun ycast. Þat iche þe say, now it serche, &amp; þan mow þi werkmen werche Castel &amp; tour after þi wille: Þai mow stond long stille!” Þe king was wondred of þis cas &amp; al, þat euer mid him was. Werkmen he dede anon Þider feche, mani on, Þat þer doluen in þe grounde &amp; sone þer after a water founde, In whiche sone, vnder hem alle, Þai maden to þicke walles, Þe water vp loden þo, Al way bi to &amp; to; Þo þai comen to þe grounde, To stones þicke þai founde Vnder þat water, boþe long &amp; brode, Hem bitven a gret schode Of grauel &amp; erþe al so, Þat hem hadde schifted ato. Mani on, for soþe, þer were, Þo to stonnes for to arere. Þo þe stones weren ywent, To dragouns þer layen ybent; Þe tail vnder hem fel feld, As so Merlin hadde yteld; Þat on was rede so þe fer, Þe ei?en so a bacine cler, Euerich powe a span long, Þe fer out of his mouþe sprong, His tail was boþe long &amp; gret; A gastlich best he was to mete; He hadde a bodi as a whal. Þat oþer dragoun was al Nou?t so michel, so þe rede, &amp; clowes he hadde qued, Hoked tail &amp; mouþe wide, Tong so a brenand glede, A rugged taile so a fende, &amp; an heued at þe nende. Boþe þai gun arise; Al þat hem sei?e, gun agrise; Þer nas noiþer king no erl, Baroun, kni?t, fre no cherl, Þat þer durst abide leng, Alle þai flowen on o reng; No man nome ?eme, who þer was he, Ac ich tofore oþer gan fle; Þe dragouns arisen of her den &amp; no folwed neuer on þe men, Ac to gider smiten anon: Swiche batayl nas neuer non. Þai kest fer on swiche maner, As al þe cuntre were a fer; Wiþ mouþe, wiþ clowes &amp; wiþ tayl Þer þai maden a gret batail; Þe erþe quaked vnder hem þo, Þe weder chaunged abouen al so; Þai biten &amp; smiten &amp; fer cast, Þai fellen &amp; risen &amp; fou?ten fast; Al mest a day þis fi?ting Last, wiþ outen ani resting; &amp; þo þis more rede dragoun Drof þis white fer adoun, Til þai com in to a valaye, &amp; þer þai gun to rest baye, Ich vnderstond, so long a while, While men mi?t gon a mile. Þe white þere arered him wiþ mi?t &amp; gan eft wiþ þe rede fi?t, &amp; þe rede he drof o?ain, Til þai com to þe playn; Þe white dragoun wiþ gret main Þe rede drof, þat men it sayn, &amp; þe rede adoun cast, Þat wiþ strengþe of his blast Þe white brent þan rede, Þat of him nas founden a schrede, Bot dust, for soþe ich saye, &amp; þe white flei?e oway; Nist neuer seþþen man, Whiderwardes he bicam. Alle, þat euer sei?e þis, Wonder hadde gret, ywis, Of þe dragouns, þat fou?ten þo, &amp; of child Merlin al so, Þat he couþe so priue þing Soþe schewen to þe king. Þo spac Merlin to Fortiger: “Sir, þou sest, þis þing is cler, Þat ich haue yschewed þe; Þe clerkes do bring bifor me, Þat to þe, mi lord, þe king, On me lowe swiche lesing, &amp; y schal asken hem, whare fore Mi blod þai wold haue forlore!” “Certes,” quaþ king Fortiger, “It schal be don wiþ outen danger; Y schal þe don after mi mi?t Al þi wille, &amp; þat is ri?t!” Þe king anon, wiþ his men Sent after þis clerkes ten; Þo þai com bifor Merlin, He asked hem al on Latyn, Þurch wiche þing þai vnderstode, Þat þurch þe vertu of his blode Þe kinges castel schuld on hast Haue ben gode &amp; stedefast. Þe clerkes spoken to þe child Dradefullich, wiþ wordes milde: “We sei?en,” he seyd, “her aboue Ouer ous a sky houe, Þat ous schewed þe bi?ate Of swiche a þing on erþe late, Þurch was blod þe castel Schuld stond fair &amp; wel; Þis we wenden, verrament: Do wiþ ous al þi talent!” “Ow,” quaþ Merlin, “sikerlike, Now ?e sen, ?e ben biswike: Þe sky, þat ?ou schewed þat, It was þe fader, þat me bi?at; For he me hadde nou?t to his wille, Þurch ?ou he wald do me spille; Ac for he haþ biswike ?ou, Y pray mi lord, þe king, nov, Þat he graunt ?ou to liue, For al þis gilt y ?ou for?iue!” Þe king it al hem graunted raþe, &amp; hye him al merci quaþe. Þo þe king &amp; child Merlin &amp; euerich went vnto his in. Merlin bileft wiþ Fortiger, Ich vnderstond, al þat ?ere, Bi whos conseyl &amp; rede &amp; witt Þe castel was maked in a fit, Hei?e &amp; strong, of trewe &amp; ston; Swiche nas in þis lond non. Þo þe castel was ymade, Men ?eue þe king sone rade, Þat he schuld at Merlin wite, Whi þe dragouns batail smite: “It bitokneþ,” þai seyden alle, “Sum tokening, þer after schuld falle.” Merlin com tofor þe king, &amp; al þai asked him of þat þing, Whi þe dragouns to gider fou?t: It bitokned sumwhat, hem þou?t. Merlin made sumdel danger &amp; þo bispac him Fortiger: “Merlin, bot þou it me telle, Ichil þe do anon quelle!” Quaþ Merlin: “Y sigge, apli?t, ?if þou me slou?, it were vnri?t; Ac þer þou haddest nome an hond, Me to sle or don in bond, Þou mi?test fayle, verrament, So doþ mani of his talent; For, certes, sir Fortiger, Y no ?iue nou?t of þi power; Ac ?if þou wilt finde me borwes, Þat þou no schalt me waite sorwes, Y wil þe telle, &amp; no þing ly?e, What þe dragouns signifie!” Þat gentil folk &amp; eke þe king Awondred of his answering. Þe king swore opon a boke, Þat he nold him neuer harm loke, &amp; seþþen he fond him sikerliche To borwe tvo doukes riche. Þo him spac an heye Merlin: “Now herken, king, to tale min: Þe red dragoun, so strong in fi?t, Bitokneþ þe &amp; al þi mi?t, Bi whiche þou hast procourd fro fer Þe ded of Moyne, þe ri?t air. Þat þe rede þe white drof To a valay bi side a grof, Token, þou hast made flem Þe ri?t aires out of þe rem, In cite, toun &amp; in feld, &amp; al þe men, þat wiþ hem held. Þe white dragoun doþ signifie Þe ri?t air, þat haþ envie To þe, þat heldeþ al his lond Wiþ gret wrong vnder þine hond; Þat he flei?e in to þe valaye &amp; recouerd, mi?t y say, Bitokneþ þe air, þe se bi?ounde, Þat haþ gret socour yfounde &amp; is hiderward wiþ mani kni?t, Di?t, o?aines þe to fi?t. Þat þe white drof o?ain Þe rede ri?t to þe plain &amp; him þere adoun cast &amp; al tofrust him wiþ his blast, Bitokneþ þe air of þis lond, Þat schal þe keuer in to his hond &amp; in to þi castel driue Wiþ þine children and þi wiue; &amp; mani noble of þine mene He schal wiþ þe þer in brenne. Þe tayle of þe dragoun rede, Þat is so long &amp; so vnrede, Signifieþe þe wicke stren, Þat schal com out of þi kin &amp; of þi wiues fader, Angys, Þat schal be ded &amp; lesen his pris; His kin &amp; eke þin Schal don wo to Bretouns kin. Þe heued of þe white dragouns tayle Signifieþ gret conseyle, Þat schul held be wiþ þe kinges blod Of þe gentil men &amp; gode. Sir, for soþe, þis is þe tokening Of þe dragouns fi?ting. Puruay þe now, ich þe rede: “Þer is comen gret ferrede!” Þo agros sir Fortiger, Bot his lippe &amp; hong his cher &amp; to Merlin seyd anon: “Þou most ous teche, hou to don, O?aines our fomen for to ware, Oþer of þi liif þou art al bare!” Anon þai wold him han ynome, Ac þai nist, where he was bicome. Þe king &amp; his folk al so Þer fore made michel wo; Þai him sou?t &amp; nou?t him founde, He was oway in a stounde Vnto his maister Blasy, &amp; þer he told him, sikerly, Of þe dragouns rede &amp; white, &amp; Blasy dede it al in write; He told him of þe rede dragoun Swiþe michel confusyoun, Of him &amp; of his fals stren, In Inglond þat schuld ben, Mani sori chaunce &amp; hard, Þat sone fel þer afterward; Sum fel now late al so, &amp; sum beþ nou?t ?ete ago. For it is alle þester þing, Nil ich make þer of no telling, Ac forþ ichil wiþ mi tale: Listneþ now, gret &amp; smale! Miri time it is in May, Þan wexeþ along þe day, Floures schewen her borioun, Miri it is in feld &amp; toun, Foules miri in wode gredeþ, Damisels carols ledeþ. A baroun com to Fortiger, Þer he sat at his diner, &amp; seyd: “Allas, mi lord, þe king, Y sigge þe an hard tiding: Orpedlich þou þe bistere &amp; þi lond þou fond to were! Vterpendragoun &amp; mani anoþer, &amp; Aurilisbrosias, his broþer, Pople boþe gret &amp; smale Wiþ hem is comen, wiþ outen tale; At Winchester þai ben al mast. Sir, þine help now on hast: Socour about now after sende, Þai ben here nei?e at þine hende, Þat þou mi?test o?ain hem fi?t &amp; hem to sle anon doun ri?t!” Vp him stirt sir Fortiger &amp; ofcleped his chaunceler, Þat letters fele him made, ywis, Vnto his eldfader, sir Angys, To erls, doukes &amp; to kni?tes, Þat were of swiþe gret mi?tes; Þe buriays of Winchester he gret &amp; bad, þai schuld þe gates schet &amp; helden wele her leute &amp; to him loke þat cite, ?if þai wold his loue winne, Þat his fon no com þer inne, &amp; seyd, he wald hem com to As swiþe, as he mi?t it do. To Fortiger þai comen anon, Erls, barouns, euerichon; Angys, his eldfader, cam &amp; wiþ him wel mani a man, Amirayls &amp; doukes hei?e, Þat in batayle were slei?e; Mani þousand þer were bi tale, Boþe of gret &amp; of smale; Þo þai to gider weren ycome, Her conseyl was sone ynome, Wiþ outen let forþ to wende, Her fomen for to schende, Þat þai no entred in þe lond, Harm to don oþer schond. Vp þai lift gomfaynoun &amp; went to Winchester toun. Vterpendragoun &amp; his ferrede, To Winchester þai gun spede Wiþ so michel pople of men, Þat þai wre?en doun &amp; den, Þat come boþe bi water &amp; lond, For to winnen Inglond. Þai vndede her gomfaynoun Wiþ a bri?t gliderand lyoun, Þat her faders hadde yben; Þe buriays it gun ysen, Þe gomfaynoun sone þai knewe: Costaunce ded þo gun hem rewe, Þat hadde her noble lord yben, &amp; Moynes ded, þat was his stren, &amp; wist wele, þat king wiþ wrong Sir Fortiger hadde ben long, Þat cursed was in liif &amp; dede, &amp; al, þat held to his ferrede. Þer þai spoken hem bitvene, For liif, for dede no for tene &amp; þei þai alle hong schold, Wiþ Fortiger be þai nold, &amp; turned hem al bi on acord To Vterpendragoun, her lord; Þe gates al þai deden vp wide &amp; lete al þe folk in ride; Hem &amp; al her ferrade Þai welcomed wiþ chere glade &amp; hem deliuerd þe toun als snel &amp; hem selue &amp; þe castel; Whar þurch þanke &amp; frende gret Þai wonnen þer, þat hem was net. Fortiger, þat comend was, Sone was told him þat cas; He was nei?e wode out of wit &amp; seyd, it schuld hem iuel atsit; Swiþe he hei?ed wiþ al his men, &amp; Vterpendragoun hem o?en &amp; desplayd his gomfaynoun A litel wiþ outen Winchester toun, Þat ich oþer folk ysey?e, Þai were nei?ed so nei?e. Of þis lond baroun &amp; kni?t Of þe lyoun hadden a si?t, King Costaunce þat hadde yben, &amp; Vterpendragoun was his stren; Anon turned her mode To Vterpendragounes ri?t blod. Þer was þousandes mani on, Opon Fortiger þai turned anon &amp; seyd to him: “Wicke traytour, Þou schald abigge þine errour!” Fortiger his swerd out drou?, &amp; mani of hem þer he slou?; Wiþ gret ire þai run him on, For he hem wende al his men; Ac o?ain him þai were al went, Where þurch he was al yschent. Fortiger was noble kni?t, He fau?t &amp; slou? adoun ri?t; To his help þer com Angys Wiþ mani Sarrazin of priis, Þat wise wordes couþe speke, Stedes prike &amp; launces breke; Þe barouns þai bisett anon, For to sle hem euerichon. Þer was a baroun, a noble man, Þat brac hem al fram; He dede his stede swiþe gon, Til he com to Vterpendragon, &amp; seyd: “Welcome, air of þis lond, No duelle her nou?t, for Cristes hond! For loue of þi fader fre &amp; for drede eke of þe Þe barouns ben to þe went &amp; for þi loue al mest yschent; For Fortiger &amp; eke Angys Hem han al biloken, ywis, &amp; þenke hem sle to grounde, ?if þou duellest ani stounde!” “Owe,” quaþ Vterpendragoun, “bi god aboue, Now y schal se, who me wil loue; No schal ich neuer worþ bliþe, Bot ?iue ?e al hei?en swiþe!” Princes, doukes, erl &amp; kni?t Priked her stedes ari?t; It was no nede, hem to hast, Ac so quarel of alblast Þai flowen þider ri?t anon Wiþ her lord Vterpendragon. Þer was sone, verrament ?ouen mani noble dent, Schaft tobroken &amp; swerd ydrawe, Mani noble kni?t yslawe, &amp; þer fau?t sir Vterpendragon, As he were a wode lyoun, &amp; his broþer nou?t for?at, He leyd on mani a sori flat; Sum he cleue to þe bacin, Til þat he com to þe chin; He hadde of some þe heued Fram þe nekbon yweued; Þer was slayn mani men, Sum on hille &amp; sum in den. Ac þei Fortiger were gode kni?t &amp; wele him couþe helpen in fi?t, Þurch þe barouns of þe lond &amp; oþer men mi?ti of hond He was þere ydriuen so nei?e, Wiþ his men oway he flei?e Vnto his newe castel ymade, Of whom ich toforn sade. Aurilisbrosias þer anon &amp; his broþer Vterpendragon Þere hem wroken swiþe wel Wiþ her brondes of ful gode stiel; Mani hundred of Sarrazin Þai sent þer to helle pine. Þo Angys al þis slei?ster sei?e, Wiþ al his mi?t anon he flei?e Into a castel of lime &amp; ston, Þat man no mi?t him dery non. Þat bihinde was yfounde, Anon was ybrou?t to grounde. Þan Vterpendragoun þere Folwed after Fortiger; Þo þai to þe castel ?ates come, Wilde fer anon þai nome; Opon þe gates þai kesten it &amp; hem brend in litel fit. Fortiger &amp; wiif &amp; child Brent þer in þat fer wild, &amp; al, þat þer was yfounde, Was ybrent in to þe grounde. Men seyt, ?ere &amp; oþer to Wrong wil an hond go, &amp; euer at þe nende Wrong wil wende: Þus ended sir Fortiger, Þat misbileued, a fewe ?er; Þei he wer strong of mi?t, To nou?t him brou?t his vnri?t. Sir Vterpendragoun Wiþ his folk went anon, For to bisege þe king Angis; Ac in a castel he lay of priis, Þat wiþ no gin, y ?ou pli?t, Noman þer in com mi?t. Al so þai in þe sege lay, Fiue barouns com on a day, Þat hadde ben wiþ Fortiger, &amp; seyd to Vterpendragoun þer Al, hou Merlin was ybore &amp; hou messangers him ?ede fore, Hou he was brou?t bifor þe king &amp; hou he couþe tellen al þing, Hou þe dragouns vnder mold Ben þe kinges deþ, it schold, &amp; hou Fortiger him wold haue nome, Ac he nist, where he was bicome, &amp; seyd: “Sir, verrament, ?if he were here in present, Bi his conseyl ?e schuld anon Angys ouercomen &amp; slon!” Her of awondred Vterpendragon &amp; sent messangers anon, For to finde Merlin swiþe; Þai wenten forþ wiþ chere bliþe. On a day þis messanger Sett hem alle to þe diner; A begger þer com in Wiþ a long berd on his chin; A staf in his hond he hadde &amp; schon on his fet badde; Wiþ his scholder he gan roue &amp; bad gode, for godes loue. Þai seyd, he schuld nou?t haue, Bot strokes &amp; bismare Þe eld man seyd anon: “?e be nice, euerichon, Þat sitten here &amp; scorn me, In þe kinges nedes þat schuld be, For to finde Merlin child; Þe barouns ben witles &amp; wilde, Þat senten men him seche, Þat nou?t no couþe knoweleche; To day he haþ ?ou oft mett, No knewe ?e him neuer þe bet; Wendeþ hom, bi mi rede, For him to finde no schul ?e spede! Biddeþ him &amp; þe barouns fiue, Þai comen &amp; speke wiþ him bliue, &amp; siggeþ, Merlin wil hem abide In þe forest here biside!” Þo he hadde seyd hem þis, Þai nist, where he bicom, ywis. Þus telleþ þe letters blak: It was Merlin, wiþ hem spak. Þe messangers were abobbed þo, Þai nisten, what þai mi?ten do; Hom þai went anon ri?t &amp; to þe prince þai teld þer si?t. Vterpendragoun had meruaile &amp; al, þat herden it, saunfaile, Þai hadden wille &amp; talent fin, To sen &amp; speke wiþ Merlin. He bad Aurilisbrosias gent, To þe sege take entent, Þat Angys no mi?t oway, Noþer bi ni?t no bi day, Ar he war of him awreke, For he wald wiþ Merlin speke. Aurilisbrosias bileft stille, To kepe Angys in þe castil, &amp; sir Vterpendragon To þe forest went anon, Where þat Merlin dede him se In o day in þre ble: In o day an hogges herd, Þat þe prince þe way lerd, &amp; eft a chapman, þat bar his pac &amp; long wiþ þe prince spac &amp; seyd, of Merlin openliche He wald him telle neweliche, &amp; afterward a fair swain, Þat þe king com ogain &amp; seyd him, þat ich ni?t He schuld of Merlin han a si?t. Þo it was wel fer in ni?t, Merlin com to him, y pli?t, In þe gise of a swain, Þat he hadde arst ysain, &amp; seyd, so we finde in boke, To þe prince: “God þe loke! Icham Merlin, leue sire, Wiþ whom to speke þou hast desire!” Vp stirt Vterpendragon &amp; biclept Merlin anon &amp; bad, he schuld wiþ him bilaue, &amp; al his wille he schuld haue. Merlin seyd, were so he ware, To his wil he war al ?are. Merlin teld him in þat cas: “Y com fram Aurilisbrosias: Bi mi conseyl he haþ þis ni?t Angys slayn, y þe pli?t!” Vterpendragon made joie þan, So doþ þe foule, when it dawy gan; Al þat þer was, so made blis &amp; amorwe went hom, ywis, &amp; founden Angys yslawe, His heued vp set, his bodi todrawe. Al his folk so was schilt, &amp; neuer on þer nas spilt. Sir Vterpendragon þere Asked Aurilisbrosias, hou it were. “Certes,” seyd Aurilisbrosias, “to ni?t A swain com to me ful ri?t &amp; hastiliche warned me, Þat Angys com, me to sle; Vp ich stirt &amp; him met, &amp; to þe grounde ichim stet; Y not, who him on brou?t No what deuel he here sou?t, Ac wiþ mi swerd scharp of egge His liif y dede him þere legge!” Þo spac Vterpendragon To his broþer swiþe anon: “Broþer,” he seyd, “þat was Merlin, Þat so þe halp in nede þin, Þat here stont now bi me!” &amp; he him þonked wiþ hert fre &amp; proferd him, al his þing To ben vnder his ?emeing. Al so þai spac wiþ Merlin, A bod com fram þe Sarrazin, Þai wold ?eld þe castel, ?if þai mosten wenden wel To her lond wiþ outen dere; Merlin ?af hem answere, Þat þai schuld wende anon Bi þe princes leue, ichon; &amp; so þai deden, bi godes sond Alle þai wenten to her lond, &amp; alle þe lond þo com anon &amp; maked her oþ to Vnderpendragon. &amp; þo þe oþ was ymade Bi comoun dome, bi comoun rade, Vterpendragon coroun nam &amp; king of Inglond bicam. Þe fest of þe corounment In Winchester was, verrament, &amp; held it ful seuen ni?t, Þe fest noble, a pli?t. Ac ich ?ou telle, þat Merlin To Aurilisbrosias hadde hert fin &amp; loued better his litel to, Þan al þat oþer bodi þo; Ac ich ?ou telle, naþeles, A swiþe gode kni?t he wes: He forsoke scheld no spere Neuer, o?aines kni?t to bere; Wiþ swerd he couþe kerue wel, Boþe in yren &amp; in stiel. Ac, for soþe, afterward Vp him com a chaunce hard, Of Danmark Sarrazins, Þat were of Angys lins, Þat hem sou?t gret helping About hem of mani king; So michel pople wiþ hem com, Þat it no mi?t telle no man; Wiþ fele schippes &amp; gret ynowe Vp þai comen at Bristowe. Merlin þis wist anon &amp; seyd to Vterpendragon &amp; to his broþer al so, &amp; teld to hem boþe to: “Y ?ou telle, saunfayle, Vp ?ou is comen a strong batayle Of Sarrazins of michel priss, For to awreke þe douke Angys; In þis lond bi our day So michel folk nas neuer, y say; Ac ?our on, wiþ outen les, Worþ yslawe in þat pres; Ac ich ?ou telle, who so it is, Schal wende in to heuen blis; Þer fore no fors no makeþ, Ac gode hert to ?ou takeþ! ?our folk departeþ atvo, O?aines hem ?e gin to go! Vterpendragon hem schal asayle On þe lond half, saunfayle; Aurilisbrosias, y telle þe, Þou schalt wende bi þe se, &amp; þer þou þe conteyn so, Þat þou hem wirche deþes wo!” For no þing he nold say, Whiche of hem schuld day. As he hem bad, þai deden so, Her folk departed atvo; Vterpendragon wiþ mani man Anon þe Sarrazins ?ede o?an, &amp; al so sone, so he hem mett, Wiþ swerd &amp; launce he hem gret; Mani haþen þer was, for soþ, Þe heued cleued to þe toþ, Þe nekbon dassed atvo, Þe arm þe bodi smiten fro, Wiþ swerd þe body atvo ydast, Þe bodi out of þe sadel cast. Þe boke it seyt, nou?t y no lye: Þer was don swiche cheualrie, Þat no tong telle no mi?t Þe haluendel wiþ tale ri?t. Aurilisbrosias to þe se went, To whom Merlin hadde gode talent. Merlin sent þan anon To sir Vterpendragon &amp; bad him. orpedliche he schuld keþe, For he no schuld þere þoly deþe. Þo Vterpendragon herd þis, His hert bicome ful of blis; Wiþ wretþe &amp; wiþ talent fin He smot opon a Sarrazin; He &amp; al his felawered, Þer þai deden noble dede. Al þat euer wald ariue, Þai binomen þat day oliue; Vterpendragon so hard hem held, Þat þai wiþ strengþe lete þe feld, &amp; Aurilisbrosias hem held so hard, Þat he hem brou?t o?anward; &amp; þo þai noure fle mi?t, Wiþ Aurilisbrosias þai gun fi?t, &amp; so fele about him were, His liif þai binomen him þere. Ac þo Vterpendragon vnderstode His broþer deþ, he wex ner wode; Þo he bisou?t his doukes fi?t &amp; him bistired þo as a kni?t, Þat of þritti þousand &amp; mo No lete þai fiue oway go. Of our wer slawe þan anon Þre þousend &amp; ten &amp; on; Þre mile wayes oþer to No mi?t no man step no go, Noiþer on hille no in den, Bot he steped on ded men. Þe blod ouerran þe cuntraye Ouer al in þe valaye. So it fel to þe ni?t: Vterpendragon com fram þe fi?t, Doukes, kinges &amp; barouns, Orped squiers &amp; garsouns Hom went to her in. Bi rede amorwe of Merlin Aurilisbrosias out þai sou?t &amp; richelich in erþe him brou?t. Þan he was helden a douhti kni?t &amp; ful wele held his lond to ri?t. Here he liued seþþen ?eres fele In miche pride &amp; gret wele; Fer &amp; nei?e, wide &amp; side His fomen durst him nou?t abide; Bi Merlins red euer he wrou?t, Þat in to gret power him brou?t; He ouercom king Claudas, Þat so strong &amp; stern was; Þurch his mi?t al so he wan Þe douhti king Harman, &amp; of him he hadde first Gascoyne, &amp; Normondye &amp; Boloyne &amp; al þe marche to Paito &amp; Chaumpeine &amp; eke Ango. Þis ich king Harman To wiue had a fair wiman; Shce hi?t Ygerne, wiþ outen no, Þe fairest lif, þat liued þo; Þe douke Hoel of Cornewaile Spoused hir after him, saunfayl, Þurch whom seþþen his liif he les: ?e schul seþþen here in pes. ?ete hadde Vterpendragon Wonne to him þe king Ban &amp; Bohort, his broþer, al so: Better bodis no mi?t non go. King Ban hadde to his demeyne Þe cite of Beuoit of lasse Breteyne, Wiþ cites &amp; borwes, castels &amp; pleyns, &amp; Bohort hadde þe cite of Gaines Wiþ al þe ri?t, þat longed þer to, &amp; þus þai hadde schift atvo. &amp; afterward, wiþ outen fable, Our king bigan þe rounde table, Þat was þurch Merlines hest, Of kni?tes, þat men wist best In þis warld þurch out, Þat table schuld sitte about; At þat table non sitt mi?t, Bot he were noble &amp; douhti kni?t, Strong &amp; hende, hardi &amp; wise, Certes &amp; trewe wiþ outen feyntise; Her non oþer schuld faile No neuer fle out of bataile, Whiles he on fot stond mi?t, Bot ?if hem departed þe ni?t. At bataile &amp; at bord al so Bi hem selue þai schuld go, So monkes don in her celle; Bi hem selue þai eten, ich telle; Wher wer were alder mast, Þai were þider sent on hast. Þis table gan Vter, þe wi?t, Ac it to ende haue he no mi?t, For þei alle þe kni?tes vnder our lord Hadde ysiten at þat bord, Kni?t bi kni?t, ich ?ou telle, Þe table no mi?t nou?t fulfille, Til he wer born, þat schuld do al, Fulfille þe meruails of þe greal. It was opon þe pentecost, In time, þat þe holy gost Among þe tvelue apostles cam, So sparc of fer, &amp; in hem ran, Our king Vterpendragon, Lete bede wel mani a man, Doukes, kni?tes, erls &amp; king, To Cardoil to his gestening; Swiche was his won, a pli?t, To helden ful seuenni?t; &amp; euerich wiþ him schuld bring His leuedi to þat gestening. Fram Kent to Norþ-Humber-lond, Fram Wales &amp; fram Scotlond Baroun, erl, douke &amp; kni?t To þat fest com, a pli?t. In þat time was ded Hoel, &amp; þe noble baroun Tintagel, Þat was douke of Cornwayle, Hadde spoused Ygerne, saunfaile, Þat fair wiman, þat swete liif, Þat hadde ben Holes wiif. Þese to Cardoil boþe come, Men hem bi þe hond ynome &amp; ledden hem bifor þe king; He made hem fair welcoming, Ac þo he sei?e þat leuedi bri?t, His hert was chaunged, a pli?t, He was nomen wiþ loue las, Þat he no wist, were he was. Naþeles, Ygerne anon Was wiþ leuedis to chaumber gon, Whar sche was for hir beaute Fair onourd in leaute. Þe king þe douke sett aboue Toforn al oþer for her loue; Alder next his side he sat &amp; of his dische &amp; plater at. Þis ich douke Tintagel Hadde a boteler, hi?t Bretel, Þat him serued day &amp; ni?t At his bord, so it was ri?t. Ygerne hadde a chaumberlains, A gentil man, þat hi?t Jurdains. Þe king at his mete sat, Michel he þou?t &amp; litel he at; He tok a coupe in his hond, Þat was worþ a schire of lond, &amp; seyd: “Bretel, þou com me ner, Þis to Ygerne, þi leuedi, ber, Bid hir drink þis licour &amp; do þe coupe in hir tresour!” Bretel tok þe coupe anon, Bifor his leuedi he gan gon; On his knewe he him sett &amp; on þe kinges halue hir gret &amp; seyd: “Dame, þe king þe sent, &amp; drinkeþ to þe, a fair present, To þe he drinkeþ þis licour, Þe coupe he ?eueþ to þi tresour!” Wel sore gan þis present rewe Dam Ygerne, þat leuedi trewe; Sche seyd: “Go o?ain anon To þe king Vterpendragon, Say, y nil it take, at o word, Wiþ outen leue of mi lord, Þat ich þis present vnderfong: ?if ich dede, it were wrong!” Bretel went o?ain anon &amp; seyd to Vterpendragon; Þo he hadde it yseyd, Þe king sore was amayd; Ac after sche it nam on hast Þurch hir owhen lordes hest; Ulfin þer of was messanger, He was þe kinges conseyler. Vnneþe sche it nim wold, Ac þo sche algat schold, Swiþe sore sche gan to grete; Wonder hem þou?t, þat bi hir sete. Þo alle þe cloþes weren ydrawe After mete, so it was lawe, Þe king ?aue fair ?iftes To douk, baroun, &amp; to kni?tes; Ac non no had swiche, saunfaile, So þe douke of Cornwaile, For þe loue of Ygerne, In whas loue he dede berne. Anon after þo leuedis alle Were ofsent in to þe halle; Þe king toke Ygerne bi þe hond, Þe fairest leuedi of þis lond, &amp; sett hir bi him on þe benche, Win &amp; piment he dede senche. Oþer kinges &amp; doukes hei?e Token oþer leuedis slei?e, To gider hem set &amp; made solas. Þe king bisou?t Ygerne of gras, Þat sche schold ben his lef; Þe leuedi syd: “I nam no þef, To breke mi treuþe o?ain mi lord; Raþer ich wald hing bi a cord; No schal y neuer, for loue no ?ift, Wiþ mi bodi don vnri?t!” Oþer wise for no preier Þe king nold sche yhere. Þe king spac no more þo, Sumwat elles he þou?t to do; Þo þai were al at aise, Ich went to his in a paise; Ac ich ?ou telle þo at arst, Þe king nei?e for loue brast; Ac no man nist of his pin, Bot his conseyler Vlfin, Þat bad him, nou?t care biginne: He schuld wele hir loue winne. Tintagel &amp; eke Ygerne To her in went ful ?erne; Þe leuedi toke þan þe kni?t &amp; in to chaumber went ful ri?t; Toforn him a knewes sche fel &amp; seyd: “Lord, ?if it be þi wille, I pray, þat þou wost hennes wende: Þe king is about, me to schende; Þe worþschip, þat he doþ to þe, Al is forto schende me; He haþ me of vilanie bisou?t, Me to aforce, is in his þou?t!” Þo þe douke þis vnderstode, For wretþe he wex nei?e wode; He hadde in toun .v. hundred kni?tes, He hem ofsent anon ri?tes &amp; told hem þis vilainie &amp; seyd, he wald hom an hei?e; He bad hem trosse &amp; make ?are, Ar day he wold homward fare, For he hadde leuer dye in fi?t, Þan schond þoli &amp; vnri?t. His kni?tes to him ?euen asent &amp; trossed swiþe, verrament; Bi þat it was li?t o day, Þai weren al ywent oway, Þe douke, þe leuedi &amp; his kni?t. Þe king seye þe day li?t, Þat ni?t he hadde litel yslape; He stirt vp al in rape, His chaumberlain him com to, His cloþes on for to do; Þo he was cloþed, he com adoun, Sikeende &amp; romende vp &amp; doun. Afterward com in anon Barouns &amp; leuedis, mani on; To chirche þai ?ede, more &amp; lasse, For to heren þer her messe; Ac al þai loked swiþe ?erne After Tintagel &amp; Ygerne. Þo þe messe was ysonge, Þe king spac wiþ his tonge: “Where is þe douke Tintagel? Icham adrad, him is nou?t wel!” “Certes, sir,” quaþ a kni?t, “He is went homward to ni?t Wiþ wiif &amp; kni?tes to his lond!” “Eye,” quaþ þe king, “þat is me schond: Þef! he haþ broken mi statout! He schal abigge, wiþ outen dout!” His statout was &amp; his lawe, Þat non no schuld in seuen dawe, Þat were of priis oþer of noblay, Fram þat fest wende oway, Bot it were bi þe kinges wille; &amp; who so dede, he schuld spille. Þo þe king vnderstode Þe douke ywent, he was nei?e wode; Of þat despite pleynt he made &amp; to his folk seþþen he sade, Þat he was digne, to dye anon, Þat swiche despite hadde ydon. Þe king him di?t in a stounde &amp; þe kni?tes of þe table rounde; Þe noblest men, þat were oliue, &amp; riche kinges tvo &amp; fiue, Noble kinges of þis lond, Al wonnen vnder his hond, Wiþ mani erl, baroun &amp; kni?t Armed went anon ri?t, Þe douke Tintagel to nime, So þe kinges wiþþerwine. Ac þe douke Tintagel Þis, bifore wist it wel; He hadde sent fer &amp; nei?e After frendes &amp; sondes slei?e, Fiftene þousand kni?tes hende, Þat schuld his lond help to defende. Naþeles, o?ain þe king Þai no hadde power in fi?ting. At cite, borwe &amp; castel Þai were astored swiþe wel. Þe king com wiþ his barnage &amp; tounes brent in gret rage; He bilay him swiþe long &amp; men slou?; it was wiþ wrong. Þe douke him selue, Tintagel, Lay in a swiþe strong castel; Our king Vterpendragon Him asailed &amp; ek his men Wiþ heweing &amp; wiþ mineinge &amp; wiþ mangunels casteinge. Ac Tintagel, þat hende kni?t, His castel wered wele, a pli?t; &amp; þennes ouer miles þre Lay Ygerne so fair &amp; fre In a castel of roche of ston; Man no mi?t hir dery non. Jurdains &amp; eke Bretel, Boþe were wiþ Tintagel, &amp; al, þat mi?t armes bere, To helpen him, his castel to were. Þe king him hadde wel long ylay &amp; was ful of wretþe &amp; tray, Þat he no mi?t him nim anon, &amp; sike he was in euerich bon For loue of þe cuntasse; Gode he no couþe more no lasse. On a day it bifel so, Vterpendragon was swiþe wo; Vlfin he tok, his chaumberlain, &amp; went, to plaien him on þe plain. An beggere þere he mett, Þat þe king wel fair gret, For godes loue þat bad him gode. Þe king answerd wiþ dreri mode: “Beggere,” he seyd, “so mot y liue, Y no haue here nou?t þe to ?iue!” “Sir,” quaþ þe beggere þo, “Tel me þan of þi wo, Whi þou makest swiche chere?” Þe king seyd: “Vlfin, no mi?tow here Of þis begger aposeing, Þat dar so speke to a king?” Vlfin þe begger biheld on &amp; him knewe wel sone anon Bi his semblaunt &amp; winking, Þat he made opon þe king, &amp; seyd: “Sir, par ma fay, Þis is a begger of noblay; Þou mi?t be þer of ful fawe: It is Merlin, þat þou schalt knawe!” His semblaunt turned anon Merlin, Þe king þo hadde joie fin; Of his hors sone he li?t &amp; kist Merlin anon ri?t, So dede Vlfin al so; Michel ioie he made þo. Merlin seyd to þe king: “Al y knowe þi glosing: Y wot, þou louest par amour Ygerne, þat swete flour; What wiltow ?eue me? Ar to morwe Y schal þe lese out of þi sorwe!” “Merlin,” quaþ þo þe king, “Help me now in þis þing, &amp; þou schalt haue, whatow wilt ?erne: Do me to haue swete Ygerne!” “Wiltow me ?iue,” quaþ Merlin, “Al þe bi?ete, þat schal be þine, &amp; þou hir haue ar day?” “?a,” quaþ þe king, “par ma fay!” “Now,” quaþ Merlin, “þi pais þou held, &amp; ar day þou schalt hir weld!” Þe king was swiþe bliþe þo, To his pauiloun he gan go; At þe soper þai were glade, Michel ioie &amp; mirþe þai made. Ar it day were, Merlin hete Þe kinges men arm hem skete &amp; bisett þat castel, Where þe douke was, Tintagel, &amp; tau?t hem gin &amp; eke way, Þe castel to win ar ani day. Þai went al to þis asailing, Bot Vlfin &amp; Merlin &amp; þe king At hom bileued &amp; bispake, Hou þai mi?t of loue take. Merlin bad Vlfin &amp; þe king, Riden wiþ him, wiþ outen duelling; So þai deden &amp; riden ?erne Toward þe castel, þer was Ygerne. Þo þai þe castel were nei?e, Merlin kidde, þat he was slei?e: Herbes he sou?t &amp; fond &amp; gnidded hem bitvix his hond; Þe king he smerd viis &amp; liche &amp; made þe king Tintagel liche; Him seluen he made like Jurdains, Þat was þe lordes chaumberlains; Vlfin he made liche Bretel &amp; went þo to þe castel; On þe gate loude þai bete, Seriaunce com &amp; hem in lete; Þai wende, it were her seygnour, &amp; ladde him in wiþ gret honour, For swiche was cloþ, bodi &amp; fas; To hir chaumber he nam his pas; Þe king ?ede after þo wel swiþe, Was he neuer are so bliþe. To þe king þo spac Merlin: “Spede þe now on nedes þine: Ar þou arise of hir bed, Þou worþ swiþe sore adred!” Þe king þer of nou?t no schrof, Ac to Ygerne bed he drof; Ygerne wende, it were her lord, &amp; him afenge wiþ fair acord. Þe king no made nou?t long soiour, Þat he no plaid wiþ þat flour So oft, so his wil was, Þat ich ni?t, bi godes grace; Þer was bi?eten hem bitven King Arthour, þat noble stren. Þer after in a litel þrawe A cri þer com, her lord was slawe; Þo com Merlin to his bed: “Arise vp, for it is nede, &amp; þine men þou schewe þe to: Men seyt, þou art to deþ ydo!” Vt strit þo þe king, He no made þer no duelling. So we finden on þe boke, He kist þe leuedi &amp; leue he toke; In to halle he com wel swiþe, Al þat folk of him was bliþe, For þai wende, for soþe, þere, Þair owhen lord þat it were; Þe messanger was foule yschent, Þat to hem brou?t þat present, &amp; oft ycleped foule lei?er. Wiþ gret oþes he gan him swere &amp; seyd, he was in þe plas, Þo þe castel ynomen was, &amp; al þat folk he herd waile For þat erl of Cornwaile. Þe king asked his destrer red &amp; seyd, he wold kiþe, he nas nou?t ded. He priked him forþ out atte gate: For soþe, it was al most to late, For of þe way litel þai ware, Þo þai herd, wiþ gret care Þe doukes man Tintagel Com fleinde fram þe castel. Þo þe leuedi herd þis, Wo was hir liif, ywis, For hir lord Tintagel: Sche was bigiled, sche wist wel; In hir þou?t wele it ran, On hir was bi?eten a barn: What for sorwe, wat for schame, Wers was neuer gentil dame! So we finde in our boke: Merlin þo went to a broke; Þe king wiþ water þer he wesche, His owhen stat he hadde, ywis; &amp; seþþen he wesche hem boþe to, Her owen stat þai hadden al so. Þo þai wenten al þre To þe kinges meyne. Ri?t so þe day bigan dawe, Þai fond Tintagel yslawe; Þer of, for soþe, our king Joie made, wiþ outen lesing. Long þer afterward, verrament, Was ymade acordement Bitvene Ygerne &amp; þe king Þurch hei?e mennes conseyling; An þo was iugged, wiþouten faile, Bi hei?e mennes conseyl, Þe king was iugged, Ygerne to spouse; Þer of Ygerne was ioiouse. King Nanters of Garlot Þer nam Blasine, god it wot, Ygerns douhter bi Hoel; Hir lord was bifor Tintagel, In whom he bi?at Galaas, Þat strong &amp; hardi &amp; noble was. King Lot þer nam Belisent, Al so Ygerns douhter gent, In whom be seþþe bi?at Wawein &amp; Guerehes &amp; Agreuein &amp; Gaheriet, þat was so fre, For better kni?tes no mi?t non be. King Vriens þe þridde nam, Þat was king of Schorham, In whom he bi?at Ywayns, Hende &amp; noble &amp; kni?t certeyns. Þese þre sustren were bi Hoel &amp; oþer mo bi Tintagel, Þat elles where were to loke, So we finde writen in boke. Al four made spouseing To gider &amp; swiþe fair gestening; Þer was justes &amp; turnamens Swiþe noble, verramens. Þe fest lasted fourtenni?t To al, þat euer come, y pli?t. Þo þe fest was ydo, Merlin com þe king to &amp; seyd, he hadde do þe dede Of gode conseyl &amp; wise rede, &amp; seyd: “Sir, biþenke þou þe, What þou next ?eue me: Þe child, bi?eten in þi quen, Ichil þe telle, hou it mot ben: Hir wombe greteþ, þou mi?t to ni?t Fele, hou it stireþ þat litel wi?t. When þou it felest in hir wawe, Bid hir, sche be biknawe, Who so haþ bi hir lay: Þe soþe sche wil sone say. Þat schaltow hir hot, ywis, So sone so it born is, It be yborn to þe gate &amp; ?ouen, whom men findeþ þer at; Þer man schal yfinde me, To fong þat child, þat is so fre. Þou hast a baroun in þi lond Of gentil blod &amp; mi?ti hond; Þat is Antour, þi baroun heye; Þat is a man of gret noblay, In þis lond nis swiche blode No milk þat haþ half so gode. Þou hast bi?eten a noble stren, &amp; sche is wiþ child, so is þe quen: Pray Antour wiþ wordes milde, Þe milke he ?iue to þi childe; &amp; ?if he þer of ?iue graunt, Our lord y take to waraunt, Þi child worþ þe noblest man Of al þis world an for an, Ac to þi quen be nou?t biknawe, Þat þat child be þine awe!” Þe king swore bi Crist, his sire, He nold neuer tel it hire; Al he dede, so Merlin bad. Þe quen agros &amp; was adrad &amp; seyd: “Lord, wiþ child ich am: Not ich neuer, who is þe man; Bi?eten it was þat ich þrawe, Þat mi lord was yslawe: So mot ich proue, &amp; y the, Y wend, mi lord it hadde ybe; Do wiþ me, what þi wille is, Þe soþe ich haue yseyd, ywis!” “Dame,” he seyd, “no drede nou?t þe. Al þe gilt y for?iue þe Wiþ þat, at, when þou child hast, Þou do nim þat child on hast, Do bere it to þe gate &amp; ?iue it, whom þou findest þer at. Þat y no here þer of tidinge Neuer eft more, wiþ outen lesing!” “Sir,” sche seyd, “bleþeliche It schal be don, sikerliche!” Þe king þer after amorwe aros &amp; osent sir Antour of gret los; Þo he was comen, þe king him nam &amp; al his men ladde him fram &amp; gan his priuete vnhele, &amp; bad, þat he it schuld hele; He seyd, he hadde bi?eten a child, &amp; teld him, hou, wiþ tale milde; “Late,” he seyd, “þi wiif it loke Of hir milk &amp; ?iue it souke, &amp; þou schalt haue riche mede, Brod londes &amp; hei?e stede!” Þe king vnneþe al þis bi?at; Þe quen childed after þat A fair knaue, a gentil bi?ate, Þat was born to þe gate; An old hore man it was bitake, So we finden in þe blake: It was Merlin, þat him afeng, Forþ he ?ede wiþ outen lesing, To a chirche he went wiþ honour &amp; dede þat child cristen Arthour. After he went swiþe &amp; bar it to sir Antoris wiue; A child bed he hir fond &amp; tok it hir in þe hond &amp; bad it hir loke wiþ mild mode: “Þi mede schal be riche &amp; gode!” Merlin went anon oway, No sei?e noman him after mani a day; Antors wiif child hete Cay, Sche dede it fram hir oway &amp; lete souke Artouret: Þat milk was wel bisett, He wex fair &amp; wele yþei &amp; was a child of gret noblay; He was curteys, hende &amp; gent &amp; wi?t &amp; hardi, verrament, Curteyslich &amp; fair he spac, Wiþ him was non iuel lac; His fader he mi?t oft ysen, Ac him no knewe neuer þe quen, No Artour no mi?t neuer wite, Þat þe king him hadde bi?ete, While þe king was libbeing, So ich in þe Brout yfinde; Ac his fader, wele he wende, Were Antour, þe kni?t hende. His moder starf, so god wold, &amp; richeliche was brou?t in mold; Afterward long þe king In bedde fel in gret sekeling &amp; was ycomen ri?t to his fin; Ri?t þo bifor him stode Merlin; Þe king quiked anon ri?t, Þo he had of Merlin si?t; He asked, where he hadde yben, Þat he no mi?t him fer ysen; He seyd: “Fer hennes, saunfail, Now is to comen mi trauail: Þou schal be dede sone, ywis, &amp; wenden in to heuen blis; Þi sone after worþ king Bi godes grace &amp; min helping, Bi wos day worþ don alle Þe meruails of þe sen greal.” Þe king her of lete ful gode &amp; þonked god wiþ mild mode. Merlin fram him went oway, Þe king starf þat ich day; For him wepen lowe &amp; hei?e Swiþe sore wiþ her ei?e; Þe holy bischop, þat hi?t Brice, For him dede þe office; In erþe he was, sikerliche, Layd swiþe nobeliche. After his enterement Þai gan make a parlement, To whiche parlement was yfet Al, þat hadde power gret, Of þis lond al about; Þider com wel gret rout Of kinges, erls, baroun &amp; kni?t, Princes, doukes, mani, y pli?t. Non no wist hem among, Þat Arthour of þe king sprong, Bot sir Antor &amp; sir Vlfin &amp; þe gode clerk Merlin; Ac for in spoushade he nas bi?ete, No man no most it wite. Þis parlement last mani a day, To chese a king of gret noblay To þe hei?e &amp; to þe lawe, To gouern hem in her lawe; Ac þai no mi?t nou?t acord, For ich of hem wold be lord. Þis last half ?er so, Þat þai no mi?t comen at on þo. On Cristenmesse euen þe bischop Brice Kid, þat he nas nou?t nice; Þer he was among hem alle, Þis wise he gan hem calle: “Lordinges,” he seyd,” ?e no may acord, For to chese ?ou a lord; Þer fore y pray for loue of Crist, Wircheþ now bi gin &amp; list! It is a wel gode time, a pli?t, To chirche goþ al to ni?t &amp; pray to Crist so gode &amp; fre, A king ous sende, þat bihouesum be To þe ri?t o?ains þe wrong, He graunt to chesen ous among, &amp; þat we haue þer of tokening To morwe at our seruise ending!” &amp; þat it so mi?t ben, Euerichon seyden: ‘amen!’ Þus þer ?ede more &amp; lasse A ni?t to chirche, amorwe to masse, &amp; maden solempne bisecheinge, For to haue a ri?tful kinge, &amp; þo þe seruise don was, Outward þai wenten her pas; Tofor þe chirche dore þai founde A ston stonden on þe grounde, Long &amp; hei?e, for soþe to say, Þer in a swerd of gret noblay. King &amp; douke, baroun &amp; kni?t, Ich hadde wonder of þat si?t; Þe bischop com &amp; it sey?e &amp; þonked Jesu Crist on hei?e. Ichil wele, þat ?e it wite, On þe pomel was ywrite: ‘Icham yhot Estalibore, Vnto a king fair tresore.’ On Inglis is þis writeing Kerue, stiel &amp; iren al þing. Þe bischop seyd to hem anon: “Þis swerd who drawe of þe ston, He schal be our king ymade Bi godes wille &amp; our rade!” Þai ?aue al her to concentement. King Lot proued, verrament, Out it to drawe anon ri?t, Ac he no mi?t for alle his mi?t; King Nanters no king Clarion No mi?t it drawe out of þe ston. No no gentil man of priis No mi?t it ones stiren, ywis. Þider com ich noble blod, &amp; to candelmesse þer it stode; Al þat was born in Inglond, On þis swerd cast his hond, Ac, for liif no for deþe, Þai no mi?t it stir vnneþe. Þer it stode til ester tide; Þider to comen men ful wide Fram þis half se &amp; eke bi?onde, &amp; nou?t þai sped, bi godes sond. &amp; ?ete it stode to pentecost, Þer com þider mani an ost, To turnaien in þat tide Al most fast þer bi side. Kay, his sone, sir Antour Him made kni?t wiþ gret honour; Þis Kay it was, þat nas nou?t late, For to souken his moder tate, Ac Arturet, for soþe, it seke, Þat bicom mild &amp; meke. Kay was swiþe noble kni?t, Ac he stamered a litel wi?t, Þat, he it hadde in nortoure Þurch þe norices coure. Arthour had serued Lot Swiþe long, wele y wot. Ac þo Cay was kni?t ymade, Sir Antor ?af to Kay rade, For to ofsende Arthour o?ein, For to make of him his swain, For he was hardi, trewe &amp; trest, Of al þis lond &amp; ?ong man best. Kay was swiþe wele ypaid; Al was don, þat Antor seyd. Arthour com hom &amp; was wiþ Kay, &amp; went hem to þat turnay; Þer Kay contend him, a pli?t, So a wele doinde kni?t; Boþe at side &amp; at ende He feld kni?tes swiþe hende. Þo he com amidward, About he leyd on so hard, Þat his swerd brast atvo, Anon he bad Arthour þo: “To mi leuedi swiþe wende, Anoþer swerd bid hir me sende!” &amp; so he dede wiþ outen abode, Swiftliche hom he rode; His leuedi finde he no mi?t, O?ain he went anon ri?t. &amp; to þe swerd in þe ston Wel ri?t he gan for to gon, Noman was þer, verrament, Ac alle weren at þe turnament. Arthour tok þe hilt bi hond, Þe swerd out drawe he gan fond, Ac for nou?t out it cam; In his hond he it nam, His hors he lepe vp anon, To þe turnay he com son &amp; seyd: “Haue þis swerd, sir Kay! Þi leuedi finden y no may!” Kay þis swerd wele knewe, ywis, To Arthour he seyd: “Where hadestow þis?” “Certes,” quaþ Arthour, “her bi?onde In a ston ich it fond!” Arthour no sei?e it neuer ar No wist neuer, why it stode þar. Sir Kay seyd þo to Arthour: “Telle it to no man, par amour, Þat þou þis swerd out drou?, &amp; þou schal haue gode ynou?!” Arthour seyd: “Certes, nay!” Forþ went anon sir Kay &amp; ledde his fader, sir Antour, To þe chirche of seyn sauour &amp; seyd: “Ichaue þis swerd out drawe: Þat ich be king, it is lawe!” Sir Antor biheld þat sword &amp; seyd at þe first word: “Þou gabbest me, bi god aboue: ?if þou say soþ, eft þou it proue! For bifor þis hei?e men Þou most it pelt in o?en, &amp; bot þou mi?test drawe it out, Þe wold schame berd &amp; snout!” Þai wenten boþe to þe ston &amp; Kay pelt it in anon, Ac þei he war strong &amp; wi?t, Drawe it out he no mi?t. Þo bispac him sir Antour: “Telle me, sone, par amour, Who it was, þis swerd out drou??” &amp; þo stode sir Kay &amp; lou?: “Sir,” he seyd, “bi godes sond: Arthour toke it me in hond!” Antor cleped Arthour þo &amp; dede him to þe ston go, &amp; boþe swiþe &amp; eke soft In &amp; out he pelt it oft. Antor was her of ful bliþe &amp; drou? Arthour to chirche swiþe &amp; seyd to him priueliche þo: “Arthour, listen now me to! Seþþen þou were born, verrament, Ich haue ?ouen þe norisement.” &amp; þer he teld him al þe cas, Hou he bi?eten &amp; born was, Hou his fader was þe king, &amp; hou, þurch his bisecheing, “Kay, mi sone, a norice y toke, &amp; þou mi wiues tate soke.” Þo seyd Antor: “Min coure, Mi sone þou art þurch norture; It nis no ri?t, þat þou me werne, Ri?tfulliche þat y wil ?erne, Ich pray þe, graunt me a bone, Þat ich þe wil axi sone: Ich þe wil help, sone Arthour, King to ben wiþ michel honour!” Þo bispac Arthour, þe hende: “Crist of heuen me defende, Þat ich þe wern ani þing, Of what þou makest axing!” “God þe for?eld!” seyd sir Antour; “Now y þe pray par amour: Þi steward make mi sone Kay, So long so þou liue may! In nesse, in hard, y pray þe nowe, In al stedes þou him avowe, &amp; y schal þe help in þis nede, Þurch godes help þat þou schalt spede!” Þo bispac him sir Arthour: “Y graunt þi wil, sir Antour, Þat Kay, þi sone, be mi steward; Y schal him avowe in nesse &amp; hard! When ich euer faile Kay, Crist me for?ete þat day!” Forþ ?ede Antor anon ri?t &amp; sir Arthour made kni?t; First he fond him cloþ &amp; cradel, Þo he fond him stede &amp; sadel, Helme &amp; brini &amp; hauberioun, Saumbers, quissers &amp; aketoun, Quarre scheld, gode swerd of stiel &amp; launce stef, biteand wel. Þer he ?aue him anon ri?tes To his seruise fourti kni?tes. A morwe þai went to turnament, &amp; so þer dede, verrament, Þat ich day sir Arthour, Þe los he bar &amp; þe honour. A morwe Antor, þat was nou?t nice, Went to þe bischop Brice &amp; teld him, he wist a kni?t, Boþe gent &amp; noble, a pli?t: “Þat schuld be our king wiþ lawe, For he may þat swerd out drawe!” Þe bischop was her of bliþe &amp; sent after Arthour swiþe; Toforn al þe hei?e of þe lond Arthour tok þe swerd in hond; He drou? it out &amp; pelt o?en: Wonder hadde mani men, For no man stiren it no mi?t, Bot he on, y ?ou pli?t. King &amp; erls, wiþ outen dout, Þer gun him anon rebout, For to prouen his maner; Ac euer he was of milde chere, No couþe her non better deuise, Þan he hem answerd in al wise. Sir Antor him halp al so, Þat he was king chosen þo; &amp; þer was boden to his gestening Mani prince &amp; mani king; Al, þat euer com wold, At seyn Jon tide com schold. Merlin com hem bitven, Sir Arthour, þe prince, to sen, Of whos come miche blis Sir Arthour made, ywis. Swiþe anon hete Merlin, Men schuld ofsende þe douke Vlfin. Sir Jordains &amp; sir Bretel, Þat hadde yben wiþ Tintagel. Al þre þai comen swiþe, Merlin was þer of wel bliþe; Merlin seyd: “Y wil, ?e wite, Hou þat Arthour was bi?ete!” Þer he told hem ende &amp; ord, Of his bi?ete eueri word, Whar of Vlfin wittnes bar &amp; seyd, certes, þat he was þar, &amp; Antor bar witnesse þer to &amp; seyd, þe king him seyd so. Þo loued Jordains &amp; sir Bretel Sir Arthour wiþ hert lel For loue of Ygerne fre, Her leuedi þat hadde ybe; His men þo þai bicomen swiþe, To help him vp deþe &amp; liue. Þis barouns &amp; eke Merlin Wenten to þe bischopes in &amp; al him teld fair &amp; ?erne, Hou Arthour was bi?eten of Ygerne; Þe bischop þonked god so gode, Þat he was of þe kinges blode. Merlin seyd: “Listen meruaile: ?ou is comand strong bataile; Kinges sex at þis fest Þer schul arere michel chest, Whare fore ?e schul þan wite wel Boþe in iren &amp; in stiel &amp; loke, þat ichon held wiþ oþer, As ich man schal wiþ his broþer; For ich ?ou bihot, al þe honour Schal bileue wiþ ?ou &amp; wiþ Arthour.” Þar þai biheten, þat non nold Oþer fail for no gold; Þe bischop seyd, his helping He schuld haue in al þing. What helpeþ it make tale long? Þai hem poruaid alle among Swiþe redi alle þing, Þat schuld to þat coroning. Mirie it is in time of June, When fenel hongeþ abrod in toun; Violet &amp; rose flour Woneþ þan in maidens bour. Þe sonne is hot, þe day is long, Foules make miri song. King Arthour bar coroun In Cardoile, þat noble toun. King Lot, þat spoused Belisent, Com to þis coronment, He held þe lond of Lyoneis, Man wel strong &amp; curteys, Wiþ fiue hundred noble kni?tes, Hardi &amp; strong &amp; leue to fi?tes. King Nanters com, god it wot, Þat held þe lond of Garlot, Swiþe noble man &amp; wi?t, &amp; wele couþe fende him in fi?t; He hadde yspoused Blasine, Arthours soster fair &amp; fine; Seuen hundred kni?tes, y telle þe, He brou?t wiþ him of meyne, Of noble destrers &amp; stede, Þat swiþe gode were at nede. King Vrien com þer to, Þe þridde suster hadde, al so; Þe lond of Gorre he held, ywis, He was ?ong man of noble pris, .xx. þousand he brou?t &amp; fiue, No better kni?tes nere oliue. Þer com ?ete king Carodas; Þe king of Strangore he was, A swiþe mi?ti man of mounde &amp; kni?t of þe tabel rounde; Þei he fer hadde yride, .vi. hundred kni?tes he brou?t him mide, Þat wele couþe juste in feld Wiþ stef launce vnder scheld. ?ete þer com king Yder, King of þe marche, of gret pouwer, Wiþ him he brou?t þritti score Wi?t kni?tes him bifore. Þer com king Angvisant, King he was of Scotlant; Of al þe sex he was richest, Of grete power &amp; ?ongest; .v. hundred he brou?t wiþ him, ywis, Wi?t &amp; strong kni?tes &amp; al Scottis; &amp; mani oþer bi souþe &amp; bi est Þider com to þat fest. King &amp; baroun, y ?ou say, Welcomed hem wiþ gret noblay; Biforn hem al þe bischop Brice Arthour crouned &amp; dede þe office. Þo þe seruise ydon was, To mete þai turned her pas; Þai founde al redi cloþ &amp; bord, Vp first ?ede þe hei?est lord; Men hem serued of gret plente, Mete &amp; drink of gret deynte. Þer was venisoun of hert &amp; bors, Swannes, pecokes &amp; botors; Of fesaunce, pertris &amp; of crane Þer was plente &amp; no wane; Þer was piment &amp; clare To hei?e lordinges &amp; to meyne; Þai hadden al so noble seruise, So ani man couþe devise. Þo þai hadde yeten alle, Hei?e &amp; lowe in þe halle, To ?euen ?iftes, sir Arthour aros, To hei?e men of grete los, &amp; to haue of hem vmage, So it was ri?t &amp; her vssage. As he was fair doinde þis, King Lot, king Nanters &amp; oþer of priss Of his ?iftes spite hadden &amp; his coroun anon wiþradden. Vp þai sterten wiþ gret bost, Euerich king wiþ al his ost, &amp; seyd, an herlot for no þing No schuld neuer ben her king, &amp; þou?t wiþ gret deshonour For to misdo sir Arthour. Ac Arthour men bitven þrest, Forþ com Merlin in þat chest &amp; seyd, he nas harlot non, Ac nobler þan her ani on; Þer he teld al hem bifore, Hou Arthour was bi?eten &amp; bore; Þe wisemen of þat lond Þonked Iesu Cristes sond, Þat her king schuld ben Of Vterpendragouns stren. Þe barouns seyd to Merlin: “He was founde þurch wiching þin: Traitour,” þai seyd, “verrament, For al þine enchauntement No schal neuer no hores stren Our king no heued ben, Ac he schal sterue ri?t anon!” Toward þe king &amp; gun gon. Þe king was armed swiþe wel, &amp; alle his frende in iren &amp; stiel O?ain wiþstonden nobliche &amp; al out driuen, sikerliche, Wiþ swerdes &amp; kniues sone anon Out of halle þe kinges fon; Þe sex kinges were wel worþe &amp; al her barouns sworen her oþe, No schuld þai neuer tviis eten, Er þai of Arthour were awreken, &amp; swiþe telt her pauiloun A litel wiþ outen Cardoil toun. Þe bischop stode on þe castel wal &amp; gan to preche to hem alle &amp; seyd, Arthour was kinges stren. Of king bi?eten &amp; born of quen; Þe king it wist in his liue, Blisced his child &amp; bad him þriue &amp; tok him to sir Antour To norice wiþe gret honour; ?if þai wisten nei?er blod, To make him king, it nar nou?t gode; “Ac, for he is king &amp; kinges sone, Y cors al mididone His enemis wiþ Cristes mouþe, Bi est, bi west, bi norþ &amp; souþe!” &amp; ‘prut!’ þai seyden euerichon. Merlin went adoun anon &amp; Arthours frende anon ri?t He told, hei?e &amp; lowe, y pli?t; Four þousand among hem he fond, Hardi &amp; noble &amp; wi?t of hond, Ac alle it were, for soþe, fotmen, Bot fitene score &amp; ten; Þe oþer were so gret rout, Þat þai wrei?e þe cuntre about. Merlin bad hem no þing drede: “Bot alle doþ bi mi rede!” Wiþ him þai went to þe gate anon. Wele atired euerichon. Merlin made enchauntement &amp; kest gret encumberment Into þe pauilonis, wild fer, Þat brent bri?t so candel cler, &amp; seyd to hem euerichon: “Now sle swiþe ?our fon!” Forþ þai went on hors gode To þe pauilouns, þat on fer stode, &amp; on her fomen smiten anon; O liue þai reften mani on; Wiþ scharpe speres &amp; swerdes kene Tventi score &amp; fiftene O liue dawe þai brou?ten þere, Er þai wist, where þai were, For her witt was o way go For þe fer, þat brent so, &amp; þe oþer her wit binam fulliche, Þat com on hem so sodanliche; Þer were so fele, naþeles, Þat litel sen þe slau?ter wes; Ac þurch his encumbrement Þai flowen alle, verrament, Til þai com fer oway, A mile þennes in o valay; Þer wiþstode þis sex kinges O?ai Arthour wiþ fi?tinges; &amp; her folke wenten o?en, Mo þan ten þousand of men, Fram þis contek þat were ascaped, Sore adrad &amp; awaþed. Þe kinges gadred hem to gider alle &amp; seyd, gret schame hem was bifalle, Þat Arthour wiþ a litel punay Hadde ydriuen hem oway. Euerich to oþer þus made his mon, ?if þai were of Arthour on Awreken, alle þai hadde wonne; Alle þai swore bi mone &amp; sonne, Hye schulden abigge þat ich striif, &amp; went o?ain als biliif. Nanter, þe king of Garlot, Biforn he went, god it wot; He was a wele limed kni?t, Hardi &amp; strong &amp; wise in fi?t; A stef launce he bar an hand, Wiþ spores he smot his stede strong; Arthour sei?e, where he cam, A stef launce anon he nam, His fet in þe stiropes he strei?t, Þe stirop tobent, þe hors aquei?t; Þe stede he smot &amp; he forþ glode, O?aines þe king Nanters he rode; Nanters him mett amid þe feld &amp; hitt Arthour on þe schelde, Þat his launce gan to riue &amp; tobrast on peces fiue. Arthour smot so Nanters þo, Þat his scheld brak atvo, &amp; of his hors so him cast, Þat al mast his nek tobrast; Þo king Lot sei?e þis, Hou his nevou was feld, ywis, — He was on of þe strongest man Of al þis lond an for an — A launce he tok of gret valour &amp; smot his stede o?ain Arthour; Euerich gan oþer wiþ launces take, Þat al to peces þai gun crake; Wiþ so gret ire to gider þai mett, Þat her bodis to gider stet. So astoned was king Lot, He lese his sadel, god it wot, &amp; ouer þe croupe of his stede To grounde he fel, þat he gan blede; Arthour aforced him to dere, Ac michel folk com him to were; Þer come swiþe michel route, To slen Arthour, al aboute; Arthour drou? his swerd anon, Þat he drou? out of þe ston; A kni?t he toke wiþ þe egge, Þat him clef heued &amp; rigge Into þe sadel, so seyt þe bok. Al he hirt, þat he toke; So sore he leyd on al aboute, Þat þai his dintes gun doute. Þis to kinges weren arisen, Þat were first of him agrisen; Þai &amp; her feren four Wiþ four launces smiten Arthour Al at ones, þat was no glewe, &amp; Arthour stede adoun þrewe, Þe king bi neþen, þe stede aboue: For soþe, sir Arthour was a swowe. Sir Antour al þis ysay, Bretel, Vlfin &amp; sir Kay; Þai com swiþe to þis rideing, Forto helpen her king; Kay ful ri?t bigan to bere To king Angvisaunt a spere; He smot him þurch out þe scheld &amp; his hauberk felefeld, &amp; þurch his scholder an ellen long, &amp; of his hors to grounde he þrong, &amp; ?ete he feld, verrament, King Carodas wiþ þat dent: Þat was a dint of gret mounde, Þat tvay kinges þrewe to grounde! Vlfin &amp; Nanters met þo, Þat her launces brosten atvo; To gider wiþ bodis þai metten, Þat boþe to grounde þai stetten; Þe hors hem lay anoward, Þat hem þou?t chaunce hard. Antor wiþ launce þe king Yder To grounde bar of his destrer; Bretel &amp; king Vrien Her launces brust hem bitven. Þer whiles king Lot wiþ gret rout, To sle Arthour he was about. Kay, his steward, ysei?e þis; He was nei?e of his witt, ywis; Wiþ his swerd he gan him stere, His ?ong lord for to were; Wiþ pure strengþe of swerdes dint King Lot he feld, verrament, &amp; was about, him to slen, Ac oþer stirt hem bitven. Þer kidde Kay, þat he was wi?t, For he no feined neuer of fi?t, Til þat Arthour, y ?ou pli?t, Was opon his stede di?t; &amp; þo he was opon his stede, Wiþ swerd he gan about rede; Sum he binam scholder &amp; arm &amp; sum þe liif, it nas non harm; Non no durst abide more His stroke, for he smot so sore. Her ?e schul vnderstond, Þat men o fot of þis lond Helden wiþ king Arthour &amp; dede him wel gret honour, Wiþ axes, staues, &amp; wiþ bowe Dede so, þat alle þe oþer flowe, &amp; þis kinges flowen also; Arthour after hem gan to go, &amp; so he rode, wel fele he feld, Þat no more no tale teld. He ouertok þe king Yder &amp; wold him heued wiþ his swerd cler; Ac a litel forbi he smot, His hors he hit, god it wot, Þe nek he karf adoun to grounde: Doun fel Yder, bi godes mounde. O?ain turned þo kinges fiue &amp; halp him oway wiþ þe liue; Ac ich ?ou swere, in þat rideing Þai lau?t woundes wel sore biteing. Yder þai keuerd, naþeles, &amp; þo he brou?t on hors wes, Þai flowen al so swiþe anon, As her steden mi?ten gon, &amp; swore al wiþ wordes flegge, King Arthour it schuld abigge. King Arthour þo went o?en, To gider he gadred al his men &amp; departede wiþ hem þe tresour, Þat he wan wiþ gret honour; &amp; þo he þonked þe king of glorie, Þat him hadde ?ouen þe victorie, To ouercomen his fomen. In to Cardoil he went o?en &amp; held fest noble &amp; gent Wiþ his meyne, verrament; Al, þat euer wald þider gon, Curteyseliche were ressaiued anon; Þis fest last fourteni?t, Þat was riche &amp; noble, a pli?t. Þo þe fest was ydo, Merlin com þe king to; To Londen he bad him hei?e &amp; þer schewe his curteisie, &amp; when he com þer, saunfayl, He wold him schewe gret conseil, Ac nou?t, ar he had fest ymade To al þe lond &amp; made ful glade. King Arthour dede his consey! &amp; went to Londen, saunfail, Where þe king, sir Arthour, Was afong wiþ gret honour. Sone after seyn Jones misse Þe king lete bidden more &amp; lesse Into Londen to his fest; Swiche he made &amp; held onest Þurch þe conseyl of Merlin; His seriauntes þo þurch him, Merlin tok to ich mester, Þat slei?e were &amp; of power. Þo drou? bi half þe clerk Merlin Þe king Arthour &amp; eke Vlfin &amp; Bretel &amp; sir Antour &amp; Kay, þe steward of valour, &amp; seyd: “Listen to me now, For soþe, ichil telle ?ou: .xi. kinges &amp; doukes on Han ysworn, Arthour to slon; Swiche is her parlement Now in þe marche, verrament; O?aines hem ?e no haue no mi?t, Bot ?e hauen help to fi?t; Y wil ?ou telle, what do ?e mote, ?if ?e wil finden bote: Mi lord Vterpendragon Wan vnder him þe king Ban &amp; his broþer Bohort al so; No better bodis no mowe go, Þai were sworn to Vter, mi lord: To hem ich rede sende word, To lesse Breteine, for it is nede, Þat Vterpendragon is dede; ?e mot hem sigge, verrament, Þat he vnto þis parlement Wiþ outen abod wel swiþe come, To don vmage Arthour, his sone; Þai wil comen anon, y wot, &amp; help þe o?ain king Lot &amp; elles where wiþ her power, ?ou worþ to hem wel gret mister Her afterward, par ma fay, Ichil ?ou tel som day. Þis message, sir Vlfin, Þou most bere bi conseil min, &amp; þi fere schal be sir Bretel; Loke, ?e ben atired wel Wiþ gode armes, on gode stede, Þer to ?ou worþ a litel nede, Ar ?e comen o?ain to ous: Now hei?eþ ?ou for loue of Jesus!” Al þis hem liked wel, &amp; sir Vlfin &amp; sir Bretel Wele hem atired, sikerliche, &amp; went forþ wel hastiliche. Þo þai com þe se bi?ounde, A gret wildernisse þai founde Bitven Fraunce &amp; Breteyne, Þai sei?e mani mounteyn &amp; pleine. Þo þai sei?e a litel hem abone Seuen kni?tes yarmed come, Of wiche to her steden smiten &amp; to hem ward gun priken Wiþ loude cri, &amp; bad hem ?eld; Bretel tok his launce &amp; scheld, Þat o kni?t sone he mett &amp; wiþ his scharp launce him gret; He bar him þurch þe þrote anon, Þat doun he fel ded so ston. Þat oþer he mett o?ainward, A dint he ?af him so hàrd, Þe launce ran þe brini þurch, Þe kni?t fel ded in a forwe; In his falling brast þe spere, Bretel bar it no ferþere. Oþer to þer come glide, Vlfin gan o?ain hem ride Opon a stede stef &amp; strong Wiþ a launce gret &amp; long; Þat on he bar þurch scheld &amp; hat, Þat neuer seþþen mete no at; Þe oþer o?ain Vlfin brac his spere, Ac he no mi?t Vlfin dere; Vlfin him ?aue a dint of wo Þurch out þe membre &amp; sadel also; Stede &amp; kni?t ouerþrewe anon; Þe kni?t brast his nek bon, Vlfines launce tobrac. Þe þre come þo gret rac; Þe oþer foure, forto wreken Þe þre, gun her launces breken &amp; her noiþer hirt nou?t; Bretel kidde, þat he was au?t, His werd he drou?, þat on he hit, His heued fram þe bodi he kit. Þat oþer oftoke sir Vlfin &amp; so him hit on þe bacin, Þat he him cleue to þe toþ, So ous seyt þe Brout, for soþ. Þe oþer kni?t, her lord þat was, Wel swiþe went o?ain his pas; ?if he abod ani longere, Wele he sei?e, it was his lere. Þis ich kni?tes four &amp; þre Wiþ Claudas hadde ybe, Wiþ Claudas hadde werred o?an Þe king Bohort &amp; þe king Ban; Claudas was þo ouercome Priueliche &amp; went to Rome, Him to puruay sum socour, To wreke him of his deshonour. Þer while þo kni?tes, cert, Were ywent in to desert, To libben bi her robrie; Ac þer hem fel gret vilanie. Þer after Vlfin forþ him rode &amp; eke Bretel, wiþ outen abod; No lete þai neuer jornaying, Til þai com to Ban, þe king; &amp; þo he com bifor Ban, Þus his wordes he bigan: “Jesus Crist, heuen king, Þ loke, sir Ban, þe king, &amp; þi meine so gent &amp; fre, Þat ich here about þe se! Þe barouns of Breteine þe more Tiding þe sent, þat reweþ hem sore: Vterpendragon, þi lord, is ded &amp; is departed þurch godes red; King is made his sone Arthour &amp; þe greteþ wiþ gret honour &amp; bad þe &amp; þi broþer gent Com to his parlement, For to wite &amp; vnderstond Of þe lawes of his lond!” King Ban wiþ noble cher Welcomed þo messanger &amp; seyd, her wil do he wold &amp; his broþer al so schold. Þe messangers þo he made Wele at ese; wiþ gret ferrade Bohort þer after swiþe he sent Bi on asent, &amp; swiþe went In to þis lond wiþ mani fair, Forto se þe kinges air. In euerich toun fram Portesmouþe To Londen of gret valoure Men made song &amp; hopines O?ain þe come of þis kinges. No was wonded for drie no wete, Þat in lond eueri strete Was bihonged, ich say for soþ, Wiþ mani pal &amp; riche cloþ; Euerich man of ich mester Hem riden o?ain wiþ fair ater; In euerich strete damisels Karols ledden fair &amp; fels. Þo þai were to court ycome, Þai were hendeliche welcome; Him selue þe king Arthour Hem com o?ain wiþ gret honour, Curteiseliche &amp; hem gan calle &amp; anon ledee hem to halle Wiþ her broþer Gvinbaut, Noble clerk, so dieu me saut; In þe sterres he was þe best deuine In al þe warld, wiþ outen Merlin. Þer atwot þe clerk Merlin At þe fest þe douke Vlfin &amp; Bretel, þat was his felawe, Hou þai hadde þe kni?tes yslawe; Ac al þat euer herden þis, Wonder hadde þer of, ywis, Þat he told her bataile, &amp; þer no com nou?t, saunfaile, &amp; namliche Bohort &amp; Ban &amp; Gvinbaut, þe þridde man. Þere þo men mi?t yhere Þe queintise of þe spere, Of þe sonne, of mone &amp; ster, When þe welken turned of herre, &amp; of mani priue werk Bitven Merlin &amp; Gvimbaut, þe clerk. Her after sone Merlin swore &amp; sir Vlfin &amp; sir Antore &amp; sir Kay &amp; sir Bretel Tofore þe king on o messel, Þat Arthour was Vter stren Bi Ygerne, þat was his quen. Þer afterward sone, for soþ, Þe kinges swore Arthour hold oþ &amp; deden him also swiþe omage, So it was ri?t &amp; vsage; &amp; þo held Arthour fest, a pli?t, Þat last ful fourtenni?t; Of ich riches &amp; deinte, Certes, þer was gret plente; Þo was þer made a turnament, Þat was swiþe noble &amp; gent, Of bacheler &amp; ?ong kni?t, Swiþe strong &amp; swiþe wi?t. Þo, þat were of ?ond half, O?ain þo weren of þis half. Þe best was Lucan, þe boteler, A ?ong kni?t of grete power, Wiþ outen þe steward Kay, He was a kni?t of gret noblay; Grimfles, Maruc &amp; Gumas, Ich of hem wel noble was; Placides &amp; eke Driens, Holias &amp; Graciens, Marlians &amp; Flaundrius, Sir Meliard &amp; eke Drukius, &amp; al so Breoberuis, Þese born oway þe priis; Noman no herd of fairer Turnament no nobler. Þo al þis mirþe was ydo, Merlin com þe king to &amp; to hem seyd: “Bieu segnours, ?e ben yswore to king Arthours, ?e mot boþe him ridee To Leodegan of Carmalide; For bi mi rede he schal spouse Gvenour, his douhter precious; Sche is boþe fair &amp; wise, Of al þe lond sche berþ þe priis; Hir fader Leodegan Is a swiþe noble man, Ac king Rion, wiþ outen lesinges, Him werreþ opon wiþ tventi kinges: Þer ?e mot him help, ywis, Forto win los &amp; pris!” “Certes,” quaþ king Ban, þe gent, “Þer to we han gret talent, ?if king Claudas in our lond Þer whiles nold ous wait no schond; For he ous haþ werred long Wiþ vnri?t &amp; michel wrong.” “Nay,” quaþ Merlin, “drede ?ou nou?t: ?if þou lesest þer fore ou?t, For þe mountaunce of pani on Þou schalt han hundred o?an!” “To þat couenaunt,” quaþ Ban, þe king, “We beþ redi in al þing, Anon to go wiþ king Arthour, To his manschipe &amp; his honour!” Merlin seyd: “Bi seyn Jon, Arst ?e mot anoþer don: .xi. kinges &amp; a douke Beþ hiderward, wiþ outen dout, To slen Arthour &amp; his man, In þe forest of Rokeingham; Þere ?e mot help him were Vnder scheld wiþ swerd &amp; spere!” “Allas!” quaþ Ban, “for Cristes sond, We no haue no folk of our lond!” Quaþ Merlin: “So god me spede, No schal ?ou faile non at nede!” Þer it was forboden anon, Ich man bi way for to gon, Noiþer mile tene no fiue, Opon pain of her liue; Þis was don for non oþer þing, Bot for a spies and waiteing, Where þurch alle weren yhent, Þat fram þe barouns weren ysent, &amp; non com o?ain, verrament, To wray þe kinges parlement. ?ete Merlin went to Rokingham, Vlfin &amp; oþer wiþ him he nam, Mani pauilouns &amp; telt, &amp; dede þer in flesches &amp; selt &amp; oþer store of mele &amp; win, &amp; tok it to lok Sir Vlfin &amp; bad, he no schuld lete passe Noiþer þe more no þe lasse, Þat mi?t bere ani tiding To þe barouns of her king No of his parlement, No þai no deden, verrament. Þo ?ede Merlin to Ban, þe king, &amp; tok of him his kinges ring, &amp; to king Bohort al so; To lasse Breteine he ?ede þo Ouer þe se in on ni?t, Fele iurnes, y ?ou pli?t, For in þe Brut ich it lerne, To Leonce of Paerne, Þat was kinges Banes steward, A wiseman wiþ hor bard, &amp; to Fairen, wel noble kni?t, Bohortes steward þat was, a pli?t, &amp; schewed hem her lordes ring &amp; bad, þai schuld him socour bring. Leonce and eke Fairen To gider brou?ten her men, Fourti þousand þat were teld, On stede in armes swiþe beld. .xv. þousende þai leten þere, Her lond to kepen &amp; to were, And .xxv. þousend wiþ him toke, So we finden in þe boke, Wiche ouer se þe clerk Merlin Brou?t &amp; loged bi Vlfin. To kinges court he gan þo fare &amp; asked, ?if þai weren ?are, For her fomen were nei?ehond. King Ban seyd: “For godes sond, Whi no hastow brou?t me socour?” Merlin seyd: “Al rady to ?our honour!” Þo þai di?t hem, swain &amp; kni?t, &amp; wenten þider þat ich ni?t. Þo þai þider weren ycome, Þai ordeind &amp; teld her þrome; Fourti þousand men þai founde, To batail men of gret mounde. Michel ioie made king Ban &amp; Bohort al so of her man; For þai deden þere finde .xxv. þousinde. Arthour hadde þousandes fiftene &amp; na mo, al so y wene, For al þe barouns &amp; þe kinges Were in þe marche, wiþ outen lesinges, Wiþ al þe men, y ?ou say, Þat þai mi?t hem puruay. To slen Arthour, lasse &amp; more, Al þai hadde to gider swore; Ac, for soþe, non of hem No wist of Arthoures men; Ac we finden in þe boke, Þat þai hadde þer bispoke, On Arthour wiþ her route Þai wold happen al aboute &amp; hem to taken in þe forest, When þai sei?en time best. To þis tresoun for to don Com þe king Clarion, Þat was king of Norþ-Humberlond, Wiþ seuen þousand kni?tes strong. King Brangores, þat held Strangore, Þider com, bi godes ore, &amp; brou?t wiþ him fiue þousand kni?t, In bataile þat were strong &amp; wi?t. Cradelman, king of Norþ-Wales, Hardi man &amp; wise of tales, Sex þousend þider he brou?t, Of liue or deþe þat litel rou?t. A king þer com of an hundred kni?tes, His name was cleped bi ri?tes, For he no ladde neuer lasse rout, Þan an hundred kni?tes, about; He was king wel fer bi norþ, A wel strong man &amp; michel worþ; Kni?tes he brou?t four þousinde, Men no mi?t non better finde. King Lot, þat held londes tvo, Leonis &amp; Dorkaine al so, He brou?t seuen þousend kni?tes, Swiþe hardi &amp; stronge in fi?tes. ?ete þer com king Carodas, Þat of þe rounde table was; Seuen þousand he brou?t also; No better kni?tes no mi?t go. Nanters, þe king of Garlot, Þider com, god it wot, Vp Arthour, þat was wroþ &amp; grim, Sex þousinde he brou?t wiþ him, Stronge kni?tes &amp; noble, saunfaile, Þat wise &amp; hardi were in bataile. ?ete þer come king Vrien Wiþ sex þousand of wi?t men, Wele atired on gode destrers, Wiþ outen fotmen &amp; squiers. ?ete þer com king Yder Wiþ fiue þousand of gret power. ?ete þer com king Angvisaunt, Þe riche king of Scotlaunt, Wiþ sex þousende kni?tes beld Boþe in boun &amp; eke in feld. ?ete þer come þe douc Sestas, Erl of Canbernic he was; Arundel was hoten þo Cambernic, wiþ outen no; He brou?t wiþ him þousandes fiue, Non better nere oliue. Alle þese priueliche To Rokingham com, sikerliche, &amp; loged hem in þe forest, Stille, wiþ outen ani chest, Wiþ al, þat þai procoure mi?t, Boþe of baroun &amp; of kni?t. Ac Arthour was wel stilly Wiþ his folk nei?e hem bi; Noiþer baroun no king Nist nou?t of his being. Þe ferþ ni?t after her soiour Merlin bad þe king Arthour &amp; Bohort &amp; king Ban, Hem atiren &amp; her man &amp; com wiþ him anon ri?tes &amp; kiþe, ?if þai were noble kni?tes. Bope in iren &amp; in stiel Þai hem armed swiþe wel &amp; wiþ Merlin went, y say, Ar day þre mile way. In þis time Lot, þe king, In bed was in gret meteing; Him þou?t, water, winde &amp; rain In her teld was hem, o?ain, Her pauilouns ouerþrewe þe þonder. He ofwoke &amp; had wonder; His sweuen he teld his feren hard, Þai him axed, whiderward Him þou?t, þat his sweuen bar; Þe soþe anon he teld þar. Þiderward wel swiþe an hye Þai senten spies, forto aspie. Þis spies anon forþ stetten &amp; wiþ Merlin sone metten &amp; wiþ Arthour, king of los; Of þat meteing hem agros. Merlin hem sei?e &amp; bad hem bide; Fleand oway þai gun ride &amp; euer grad: “Traisoun, traisoun!” Þe oþer her of herd þe soun &amp; hem atired, verrament; Ac Merlin cast enchauntment, Þat her pauilouns, on &amp; alle, To þe grounde gun to falle, &amp;, so ich in þe boke yfinde, Þe mest part he made blinde. King Arthour &amp; Bohort &amp; Ban Opon hem smiten onan, &amp; eke alle her ferrede Wiþ hors fete on hem trede, Wiþ speres stong, wiþ swerdes korwe Ten þousende kni?tes bi þe morwe, Ar ani of hem mi?t hem stere Oþer sen abouten, hem to were. Ac, naþeles, þis .xi. kinges Flowen o way wiþ michel genge A litel þennes in til a lowe; A loude horn þai gun blowe, Of her kni?tes &amp; gaderd hem so To gider þritti þousende &amp; mo. Ich king had to his dale Þre þousand gret &amp; smale, Her hors girten &amp; sadels ri?t &amp; made hem redi forto fi?t. On þe hille þai gun ten, Arthour &amp; his folk to sen; Þo sei?e þai seuen baners, Of whiche Lucan, þe boteler, Of þe first maister was, For swiþe hardi man he was. Grifles ladde þe secounde, A wi?t man of gret mounde; Þe þridde folc ladde Bretel. Strong kni?t &amp; doinde wel. Þe ferþ baner ladde Kay, Þe kinges steward of noblay. Þe fift baner ladde Vlfin, A noble baroun gode afin. Ich hadde of þis to his baner Þre þousand of gret power. Arthour on hors sat stef so stok &amp; gouerned þe seuend flok &amp; ladde wiþ him four þousinde Wi?t men &amp; wel doinde. Þe oþer no mi?t ben ykidde, Bi hinden hem þai weren yhidde; King Lot, king nanters &amp; king Vrien &amp; king Carodas wiþ his men, Þis foure bi hinde were &amp; lete þe oþer al forþ fare, &amp; in þe sonnes vpriseing Bigan, certes, þis rideing. Þer mi?t men se þe baners roten, Þe stedes forþ wel ?ern schoten; Þo þai first oþer metten, Ich oþer wip launces gretten; Mani in sadles held hem stille, &amp; mani al so of hors felle; Mani brac his spere þare, ÞMani oþer þurch out bar. Kai þan felled þe king Yder Wiþ his spere of his destrer; Þe king of hundred kni?tes Kay doun feld anon ri?tes. Kay vp stirt &amp; king Yder, A fot fou?ten wiþ swerdes cler; On boþe half so com her men &amp; swiþe stirten hem bitven. Þer come Lucan, þe boteler, &amp; bar Eustas of his destrer; Eustas, þe douke of Arundel, Bi Yder stode &amp; werd him wel. Grifles feld þe king Clarion; Þe king of hundred kni?tes com &amp; hit Grifles bi þe side; Of his stede he gan doun glide; Vp strit Grifles &amp; stode bi Kay &amp; fau?t so a kni?t of noblay. Forþ com Vlfin &amp; eke Lucan &amp; feld king Cradelman, &amp; wiþ oþer kni?tes mo Riden he þese kni?tes to, Þe douke Grifles &amp; þe steward Kay On hors þai brou?t, þar ma fay; Þo þai were mounted, y sigge, a pli?t, Þai kedden her noble mi?t: Þan þe king of þe hundred kni?tes Kay doun feld anon ri?tes, &amp; þre kni?tes al a rawe He binam þer her liif dawe. Arthour wiþ his mi?ti hand Feld king Brangors &amp; king Anguisaunt. Þo were a fot seuen kinges, Gret slau?ter was at her rideinges, Þat þai no mi?t nou?t keuer her destrers For her alder powers. King Lot &amp; king Carodas &amp; Nanters, þat bi hinde was, &amp; eke þe king Vrien Wiþ tvelf þousand of strong men, Þe hors of baundoun lete þai frem &amp; come flingand wiþ al her men: So Arthours folk þai metten &amp; of her steden mani stetten: In þat ich hard meteinges Al þai socourd her kinges &amp; brou?ten hem on her steden; Þe etter þo þai mi?t speden. Þer wer fele of hors yfeld &amp; kni?tes yslawe vnder scheld; Ac þer schewed king Arthour At þat batayl gret vigour; Of his men mani feld ware, Now he was here, now he was tare, &amp; chalanged his men bi ri?t &amp; wi?tlich bigan, for hem to fi?t; Wiþ his swerd of gode egge Sum he clef to þe rigge, &amp; sum he smot þe nek atvo, &amp; sum he smot þe schulder fro. Þe oþer kinges were wi?t also, Arthours fok þai deden wo; .xxx. þousand, for soþe y wene, Fou?ten þer o?ain sextene; Lucan, Grifles &amp; king Arthour, Vlfin, Bretel &amp; sir Antour, Þis ich seuen, saunfail, Þe cark hadde of Þe batayl. Þe folk descomfit hadde men sen, No hadde her mi?t þe better ben; Ac in al þis surcarking Merlin com to Ban, þe king, &amp; seyd: “Sir, time it is, Þou help king Arthour, ywis!” Al so swiþe þan Ban, þe king, Went forþ wiþ outen letting. Farien, a kni?t of gret power, He was douke of þe first baner; Maruc loked þe secounde, A kni?t of swiþe gret mounde; Of þe þridde maister was Þe noble king Belias; Þe ferþ ledde Bleoberiis, A baroun of wel oble pris; Þe fif ladde Gracian, Strong baroun &amp; noble man; Þes fiue, so y finde, Led of men fiftene þousinde; Þer ich of hem hastiliche Went hem forþ, hardiliche. Bohort afterward cam Wiþ four þousand of noble man; In þis world wele to fi?t No were yhelden non better kni?t. Al so þai maden þis wailing, Þe oþer com on hem smiteing Wiþ her speres &amp; feld to grounde Mani, þat þai þere founde. In þis time king Lot Went out of þe plas, god it wot, &amp; king Nanters &amp; king Vrien Wiþ mani noble of her men, &amp; king Carodas, þe wi?t, &amp; king of þe hundred kni?t. Þese so michel pite sei?en, Þat þai weþe wiþ her ei?en For þe sle?ster of her man &amp; sore þe dede of king Ban, &amp; Bohort al so, his broþer: Þere no schuld go no noþer; Adoun þai li?t &amp; her hors girten, Wiþ outen stirop þer in stirten; Euerich of hem nome in his hond A launce boþe stef &amp; strong; King Nanters, king Lot, king Karodas, Þis men armed wiþ gret ras; King Ban þai hitten alle at ones, Adoun þai þrewe him on þe stones; King of þe hundred kni?tes &amp; king Vrien, King Bohort þai riden o?en &amp; hitten him boþe at a dent &amp; feld his stede, verrament; Ac Ban vp stirt &amp; Bohort al so &amp; wele hem wered o fot bo; Þe oþer hem were about to dere, Ac manliche þai gun hem were. King Arthour sei?e doun king Ban, Swiþe wo him was for þan; His stede he smot þider anon, A kni?t, þat was about, king Ban to slon. On þe helme he smot, for soþ, Þurch helme &amp; palet to þe toþ &amp; pelt doun þat bodi dede &amp; tok þat stede gode at nede. King Ban þan þurch fine mi?t On þat stede lepe, a pli?t; Þo he þe stede was opon, He ?aue a nedel of his fon. Anoþer king Arthour hitte, Þe bodi to þe nauel he kitte Fro þe scholder, y tel ?ou; It was a dint of gret vertu; Arthour pelt adoun þat buke, Þat hors he lad Bohort, þe douke; Þo þai on hors seten boþe, Þai were aschamed &amp; eke wroþ; So we finden on þe boke: Who þat ani of hem oftoke, Of liue no hadde þai no bote, Ac to þe deþ went, god it wot. What gette it, al to tellen here? Arthur &amp; Ban &amp; her fere So michel pople toforn hem slowe, Þat her enemis hem wiþdrowe &amp; gun to fle to on brigge, Þat þai toforn dede ligge. Þer spac Morganor on hast, King Vriens sone o bast, — He was on of þe best kni?t, Þat mi?t held swerd in fi?t — He seyd: “Sir, listneþ alle: O our folk we moten calle Bi on horn, þat y schal blawe, Oþer þai worþ alle yslawe &amp; destroied of our fon!” Þe kinges seyd: “Þat is wele don!” Morganor þo gan to blowe, Þat folk so gun his horn knowe, Swiftlich al þai gunnen flen Þ to þe kinges socour ten. Þo þai comen to þe brigge, Ich on oþer gan to legge; Ac, al so wolf þe schip gan driue, Arthour smot hem after swiþe, &amp; king Ban &amp; her men Slou? of hem þousendes ten. Þer þai hadde mani slawe, Ac Merlin gan hem wiþdrawe &amp; seyd, o?ain wende þai schold, Þe siluer to part &amp; þe gold &amp; mani oþer riche þinges, Þat þer hadde left þe riche kinges. Arthour þou?t gode afin Þe riche conseyl of Merlin: Þe oþer oway þai leten flen &amp; gan o?ain wiþ his folk ten. Of gold, of siluer &amp; noblesse Þai founden grete riches; Arthour it ?af Bohort &amp; Ban &amp; bad it part among her man; So þai deden wiþ gret honour To hem &amp; to þe king Arthour. After þat gentil parting To Londen went Arthour, þe king, &amp; king Bohort &amp; king Ban &amp; alle her noble man; Fourten ni?t Arthour held fest Swiþe noble &amp; swiþe onest. Þo þe fest ydon was, Merlin teld Arthour þat cas; “Arthour,” he seyd þis þinges, “No drede þe nomore of þis kinges; Now þai han ymade it tou?, Sone hem worþ to don ynou?, Er þan com þe trinite. Ich wald ?iuen o cite, Wiþ þat þai hadde made acord &amp; þat þou were made her lord, For here is comand to þis lond Gret hunger, &amp; here gong Sex hundred Sarrazins, Forto awreke þe douke Angis; Þis lond þai comen al about, Of hem no þarf þe noþing dout; Her schal com a bachelrie, Of þe to haue cheualrie &amp; of þe to ben made kni?t, &amp; for þi lond þai wil fi?t; Þai schul don mani agrise, Of hem þi los schal arise, Þou schalt hem alle knowe wel &amp; of þe kinges wite eueridel. Þai schullen hauen in her lond Of wer to don ful her hond; &amp; ich ?ou sigge, Bohort &amp; Ban. Sendeþ hom al ?our man, ?our lond to loke &amp; ouersen, Bot it swiþe fewe ben. Arthour schal alle his tounes Astore wiþ flesche &amp; venisouns, Wiþ corn &amp; mele &amp; men strong, O?ain her fon to werre long; &amp; þou, Arthour, me schalt abide Bitven Inglond &amp; Carmelide In þe toun of Brekenho, Til ich me self þe com to!” Þis was do, wiþ outen doute: Arthour his tounes stored aboute Wiþ corn, mele, flesche &amp; fische &amp; wiþ men strong, ywis. Þe douke þo, wiþ outen fable. Of Cardoil hadde ben constable; Of Londen, bi Merlines rade, He was þo constable ymade. Leonce he sent hom of Paerne. Ban &amp; Bohort swiþe ?erne &amp; þe douke al so Pharien &amp; þe baroun Gracien, Wiþ her ost þe lond to loke, So we finden on þe boke. King Arthour, Bohort &amp; Ban Wele wiþ sex score of her man Went hem to Brekenho, So Merlin hem seyd to, Bitven Inglond &amp; Carmelide, Merlines com forto abide, Þat þo fro hem was ywent, Þai nist whider, verrament. Þo þai hadde þere a while abiden, On a day out þai riden &amp; sei?e com bi on lowe An eld cherl wiþ aruwe &amp; bowe; Þe cherl bent his bowe sone &amp; smot a doke mididone, &amp; wiþ a bolt afterward Anon he hitt a maulard. Þis foules he nam þo, O?ain þe king he gan go; Arthour him asked, as y ?ou telle, ?if he wold þo foules selle. Þis old man seyd, par ma fay, He wold hem ?iue for monay; Þe king him axed, so most he liue, Hou he wold þe foules ?iue; Þeld man seyd: “Sir king, Nou?t þou schust make hucking, Ac þou schust hote hem bere forþ &amp; tviis ?iue me þe worþ, For ich þe wold soner ?iue Þis to foules, so mot y liue, Þan þou a pani of þi gold, Þat liþ bidoluen depe in mold!” Wiþ þis word, þe foules to, Sir Kay he tok hem bo. To þat eld seyd Arthour: “Who teld þe of mi tresour?” “Certes,” he seyd, “þe clerk Merlin, For swiþe late y spac wiþ him!” Þe king nold him leue nou?t, Þeld man seyd, him no rou?t, “For, king,” he seyd, “þou hast of me, &amp; y no haue nou?t of þe!” Bretel &amp; Vlfin him vnderstode &amp; seyd anon wiþ milde mode: “Sir, god þe ?eld þis foules to: ?iftes þou hast him ?euen mo, &amp; ?ete þou schalt wiþ godes mi?t Mo presantes &amp; ?iftes him di?t!” Þer þai wisten bi Vlfin, Þat þis eld was Merlin. Merlin him schewed to king Arthour, &amp; he him kist wiþ gret honour, &amp; Bohort &amp; Ban &amp; oþer swiþe Of his come weren bliþe. A damisel of gret valour Was þo comen to king Arthour, To knowe him lord &amp; don omage, Þat sche no hadde afterward damage; &amp; alle hir kni?tes deden al so, Þat wiþ hir were comen þo; Li?anor þat may was hot, Erl Siweinis douhter, god it wot. Þo Arthour hir hadde ysei?e, Bi hir he wald haue ylei?e; So he dede þurch Merlin, A child he bi?at hir in, Þat wex seþþen of gret mounde &amp; kni?t of þe table rounde. Þere þai soiournud euerichon, Til þat lenten were half agon. Lete we hem þer stille be &amp; of þe kinges telle we, .xi., þat flowen are, Hou þai bicomen &amp; whare. In time of winter alange it is: Þe foules lesen her blis, Þe leues fallen of þe tre, Rein alangeþ þe cuntre; Maidens leseþ here hewe, Ac euer hye louieþ, þat be trewe. Þe kinges, þat descomfit ware, Al day &amp; al ni?t hadde yfare On hors, armed, wiþ gret hete, Wiþ outen drink, wiþ outen mete, Til þai com to Norhant, A fair cite of gode waraunt. Norham was þat time, y wene, A prout cite &amp; strong &amp; kene; Ich ?ou telle at on word: King Vriens was þerof lord. Þis kinges alle þider comen ware &amp; hadden sorwe &amp; gret care, For her kni?tes were so yslawe &amp; her kin brou?t o liue dawe; Swiche diol þai hadden dayes to, Nold þai mete to mirþe do. Vp him stirt Bandamagu. A kni?t of gret vertu, &amp; seyd: “Kinges, leteþ ben: ?our diole is rewþe for to sen; ?e habbeþ frendes fer &amp; wide, To hem ?e schulleþ nouþe ride &amp; ?our diol to hem speke, Þurch whom ?e worþ awreke!” Þurch his speche comfort þai nome, Þe þridde day &amp; to gider come, &amp; euerich oþer ?aue swiche solas, So þai mi?ten in þas cas; Þat day þai maden hem at aise, To bed ani?t þai ?eden in paise. Þe ferþ day euerich aros, &amp; sone days hem agros, For to hem com a messanger &amp; gret hem wiþ rewelich chere &amp; seyd, in to Cornnewaile Sarrazins were comen, saunfaile, &amp; hadde nei?e strued al þat lond Wiþ wilde fere &amp; wiþ brond &amp; þe lond of Dorkaine also Ystroied &amp; don michel wo; Nambires þai hadde bilay &amp; destrued al þe cuntray Boþe wiþ fer &amp; wiþ sword; Spard þai noiþer knaue no lord. Þer was so michel pople of hem, Þat tellen hem no mi?t men. Þo þe kinges yherd þis, In her hertes nas no blis; Al her flesche bigan to quake, So þe feuer hem had ytake; Ich of hem seyd: ‘allas!’ Þat ani of hem ybore was. Þe wailing, þat þai made, To day no mi?t ich ful rade, Ac swiche sorwe made, a pli?t, Ich of hem fourtenni?t, Þat litel mete com hem among, Bot waileway &amp; wepeing strong, At þe fourtenni?tes ende King Brangore wi?t &amp; hende Com him forþ in to þe halle &amp; ofsent his feren alle; To hem alle þan spak Brangori: “Yblisced be þe king of glorie Of his grace &amp; of his sending! What helpeþ ous swiche morning? Fond we ous to bistere &amp; our lond sum del to were: We no haue pouer Arthour o?en For king Bohort &amp; king Ban No for Merlin, þe gode clerk, Þat can so michel schandliche werk; We no haue deserued, of Arthour To haue nonskinnes socour, To helpen ous o?ain Angys kende, Þat þenkeþ ous forto schende, &amp; we haue ylorn our mi?t, Nou?t wiþ wrong, ac al wiþ ri?t, Þat wold haue our lord kende Yslawe þurch lore of þe fende. Of king Leodegan help worþ ous non, For of Yrlond þe king Rion Him haþ awerred to ?er &amp; more Wiþ tventi kinges, bi godes ore, No of king Pelles of Listonei No worþ ous help, par ma fay, For þe ward of Pelleore, His broþer, liþ sike &amp; sore &amp; schel be seke, fort þe meruaile Of þe greal be don, saunfaile, No forþer of þe king Alain No worþ ous noiþer help no main, For he liþ sike &amp; sike schal ben For þe best kni?t of stren: Y haue seyd, wherfore it is, Þat he bicom sike, ywis — No of þe king of þe Marais Nor Maga of Sorailes No may þer com help to ous, For him awerreþ Galaous, No of þe king Bremeins No of þe king Adameins No of þe king Clamadas No may ous com no solas, For alle hem werreþ Galeus, Þe riche king so vertouous. Lokeþ now, hou we may spede, For we habbeþ wel gret nede!” Þo bispac Cradelman, King of Norþ-Wales, a wise man: “Þe best conseil, þat y can: Part we alle our man, &amp; hire we alle þo, Þat we wiþ catel may ago, &amp; ich man wende to his cite, Þat we wene strangest be, &amp; kepe we þe strait wais Ouer alle in þe cuntrays &amp; robben hem her sustenaunce Wiþ skec, &amp; don hem combraunce &amp; waiten hem al þe qued, Þat we mowe, bi mi red!” Þo bispac sir Lot, þe king: “Gode ware al þis conseiling, Ac ich wot, when Arthour seþ, Þat we of þe payens awerred beþ, Anoþer half he wil ous anoie &amp; wiþ schond ous destroie!” Þe king of þe hundred kni?t Seyd: “Drede ?ou nou?t, y ?ou pli?t: Arthour wiþ Bohort &amp; Ban Beþ toward Leodegan &amp; help him o?ain Rion &amp; hem warnisen euerichon Boþe cite &amp; castel Wiþ mete &amp; men swiþe wel, Þat hem no stondeþ no doute Of þe payens no of her route; Of him no haueþ non drede, For it is soþe, þat ich ?ou sede; Mi conseyl is, ?e don anon, So þou seydest, king Cradelman!” Þis conseyl þai deden þo &amp; senten after mani mo, Kni?tes, swaines, man, þat wold Winnen siluer oþer gold, For to loke, wiþ outen asoine, Al þe marches of Galoine &amp; of Cornwaile þe pleines &amp; eke þe place of Dorkains &amp; of Gorre al so, ich say, &amp; eke þe entres of Galeway. Alder first Yder, þe king, Þre þousand hadde of bileueing, Þat yslawe no were nou?t, O?aines Arthour þan þai fou?t, &amp; .viii. þousand of purchas He hadde al so, bi godes gras, &amp; to þis strong cite Nante, Wiþ alle þis men he wante, &amp; ?ete he hadde þousandes þre Of þe cite, bi mi leute. Þis Ider loked wele þe wayes Wiþ his folk in þat cuntreys, &amp; payens he ouercam Oft &amp; her mete binam &amp; so wele in armes dede, Þat men him blisced in eueri stede. King Nanters, þe wi?t man, So went forþ in to Hussidan, His owhen cite, þat was of priis, Wiþ þre þousand, him bileued, ywis, In þe bataile, þer he was, Wiþ seuen þousand of purchas, &amp; fif þousand in toun he fond, Orped men &amp; gode of hond. Þis loked wele þe paþes &amp; þe paiens oft deden scaþes, Boþe o lif &amp; eke tresour Þai dede þe paiens misauentour. King Lot went to Dorkaine Wiþ þre þousand bileued wiþ paine, Þer he was at þe bataile, &amp; wiþ fiue þousand of purchas, saunfaile, &amp; four þousand he fond in his toun, Wi?t men &amp; of grete renoun; &amp; ?ete for his wi?t pruesse &amp; hendeschip &amp; largesse Þre þousand after him come, Gode bataile forto done. .viii. þousand þo hadde Lot, Þat wele him holpe, god it wot, Þe waies &amp; þe paþes ?eme &amp; of þe Sarrains hem reme, &amp; often deden hem gret greuaunce &amp; robbed hem her sustenaunce. Þo went king Clarion To Norþ-Humberlond anon, To his cite, þat hete Arlende, Wiþ þre þousand, þat were hende, Þat him bileued at þat fi?t O?ain Arthour, þe gode kni?t. .viii. þousand he hadde of purchas, Þat wele deden in eueri plas; Þe wayes þai deden wele awayt &amp; þe paþes, þat were strait, &amp; oft deden þe Sarrazins Grete schame &amp; grete pines. After went anon ri?tes, Þe king of þe hundred kni?tes, Aguigines was his name, He was a kni?t of gret fame; He went him to Malaot, A riche cite, god it wot; Þe cite on leuedis was &amp; stode in a wel gret pas, Where þe Sarrazins com &amp; ride; Þre þousand he brou?t him mide, Ascaped from deþes hond, Þat leuedi marched on his lond; Þer fore sche com to his socour &amp; fond kni?tes of grete valour, Ynou? to loken her lond, &amp; so þai deden wiþ mi?ti hond. After went Cradelman, To Norþ-Wales þat he cam Wiþ þre þousand of his kni?tes, Þat were ascaped fram þe fi?tes; He purchast seuen þousinde, So ich in þe boke yfinde; Four þousand he fond at hom, Þat were bilþe of his com, For vnneþe fram hem fiue mile Woned a wiche, hete Carmile; Hir broþer hi?t Hardogabran, A swiþe riche soudan; Of wichecraft &amp; vilainie &amp; eke of nigramancie Of þis warld sche couþe mast, Wiþ outen Arthours sone a bast; Morgein, for soþe, was hir name, &amp; woned wiþ outen Niniame, Þat wiþ hir queint gin Bigiled þe gode clerk Merlin. Þis Carmile in þat cuntray Hadde a castel of gret noblay; Of þat castel hadde socour Þe Sarrazins &amp; gret recour, Whar þurch þe king Cradelman Was soure carked &amp; alle his man; Ac swiþe wele, noþelas, Þe marche he loked &amp; eke þe pas; Ac Carmile, par ma fay, Bi Merlines liif day No mi?t do wiþ hir wicheing In Inglond non anoiing. King Brangore þo went forþ To Estrangore, wel fer bi norþ, &amp; woned þat wiche bi side: Þe more noi?e him gan bitide; Þre þousinde wiþ him he nam, Þe slei?t þat were ascaped fram; Sex þousinde he hadde of purchas &amp; fiue, of his cite þat was, Þat loked þe cuntray &amp; often dede þe panimes tray. Þis Brangores of valour Ludranef douhter þemperour Bi þat time hadde yspoused, A leuedi gent &amp; preciouse; Ac þe king of Hungri &amp; of Blaske Hir hadde first to wiue ytake; Bi hir form husbounde Sche hadde a child of gret mounde, Þat was yhoten Sagremor, In ward wiþ þemperour; Þat was air of þemperie &amp; of Blaske &amp; of Hungrie. ?e schul here afterward, hou Segremor Com to kni?t of king Arthour, Where þurch þemperour, sikerliche, Him hadde ygraiþed richeliche &amp; hadde him sent to Costentinenoble, To Inglond ward wiþ mani noble. ?ete went forþ king Carodas, Þat of þe rounde table was, To Galence, his cite, A cite riche of gret plente; Wiþ him he hadde þre þousand kni?t, Þat were ascaped fram þat fi?t, &amp; þer he fond foure þousinde Noble kni?tes, so ich finde, &amp; seuen þousand of gret powers He purchasced, on hei?e destrers, Þat wiþ swerd &amp; launce &amp; kniif Binomen mani painems her liif &amp; wiþ skekes &amp; wiþ fi?t Þe wayes loked wele, a pli?t. Þer after þe king Anguisaunt Went to Coranges in Scotland Wiþ fiue þousand gode kni?tes Alle ascaped fram þe fi?tes; Of purchas he hadde þousendes ten, Swiþe wele fi?tand men, Wiþ outen mani, þat he fond In his cite &amp; in his lond. He nas bot tventi mile way Fram Nambire, þat was bilay Of mani þousand Sarrain, Where of he hadde mister fin, To fele kni?tes, him to helpe, To fi?t o?ain þe Sarrazin welpe; So þai deden wiþ chere bliþe Swiþe oft &amp; mani siþe, On hem schoten bi wayes &amp; paþes &amp; dede þe Sarrains gret scaþes. Þo went Eustas to Arundel Wiþ þre þousand armed wel, Þat were ascaped fram þe batayle, Wiþ seuen þousand, sanfaile, Þat wele loked paþ &amp; way Ouer al in þat cuntray. King Vriens bileued stille In Norham, sori &amp; eke ille For depart of his felawes &amp; for her men, þat weren yslawe; He hadde in alle þousandes ten, Boþe wi?t &amp; hardy men, Þat anoied bi al her mi?t Þe Sarrazins bi day &amp; ni?t. Now ?e schul vnderstond: Fif ?er þis last in Inglond, Þat no corn no was ysowe, Noiþer on doun no on lowe. Alle þis ich ?eres fiue Þis kinges þus ladde her liue Wiþ þat þai mi?t reue &amp; robbe Of Sarrazins wiþ swerd &amp; clobbe; Þe lowe folk in þe cuntray Were yslawe for nou?t al day, &amp; alle yslawe hadde yben, No hadde sir Wawain to hem sen; Þat was þo a bacheler, Jolif &amp; of strong power. Ac ar ich ?ou more þing Of paiems telle oþer king, Of Nanters sones &amp; of his feren Noble þing ?e schullen yheren; His sone was hoten Galathin. Now listneþ wele for loue min Of Ygerne, þat ich er of spake, Hou Hoel hir hadde spoused to make; On hir he bi?at Blasine gent, &amp; so he dede Belisent. King Nanters hadde spoused Blasine &amp; Lot Belisent fair &amp; dine. Y wil wele, þat ?e it wite: Nanters in Blasine hadde bi?ete A fair ?ong man, Galathin, Wi?t, hende &amp; gentil afin. Lot bi?at in Belisent Four sones swiþe gent, Gveheres &amp; eke Wawain, Gaheriet &amp; Agreuein. Galathin in þis time Com to his moder Blasine &amp; asked, ?if it were soþ, Þat men seyd souþe &amp; norþ: “?if mi nem be king Arthour, Telle me, dame, paramour!” Blasine þo bigan to wepe &amp; seyd: “Sone, so god me kepe, Mi broþer king Arthour is, In on wombe we weren, ywis; Bot he is Vterpendragons stren, Þer fore þi fader him wold slen, &amp; nere þi fader was slawe in fi?t, Nou?t wiþ wrong, bot al wiþ ri?t.” Þer sche him teld anon Arthours bi?ete of Vterpendragon &amp; alle þe destaunce, whi &amp; whar fore Arthours deþ þai hadden yswore, &amp; seyd: “Sone, were þou wiis, Or so þou þe heldest of priis, Þou scholdest bi day &amp; bi ni?t Wiþ queyntise &amp; al þi mi?t Fond, for to maken acord Bitven Arthour &amp; þi lord!” Galathin swore wiþ wordes bold, He nold neuer o?ain hold, &amp; seyd, he wold of him afong Helme &amp; swerd &amp; launce strong &amp; of him be dubbed kni?t &amp; wiþ him be in pays &amp; fi?t. A messanger he sent anon &amp; badde him, swiþe to Wawain gon &amp; sigge him wiþ wordes bonaire, He com to þe newe faire Of Brocklond, to speke him wiþ Mani word of loue &amp; griþ. Þis erand bar þe messanger; Wawain answerd wiþ glad chere, Þat, ?if he hadde liif of manne, He wold speke wiþ him þanne. In time, þat þis sond cam, Gawinet fram hunting nam; Þre grehoundes he ledde on hond &amp; þre raches in on bond. His moder biheld him &amp; wepe sore &amp; seyd: “Sone, now þi nore, Þou lest þi time wiþ vnri?t, Þou hast age to ben kni?t; Þou schust leten þi folye, Þi rage &amp; þi ribaudye; Þenke on þi nem Arthour, Kni?t þat is of mest valour, &amp; fond, to make gode acord Bitven him &amp; Lot, þi lord!” Þer sche told him bifore, Hou Arthour was bi?eten &amp; bore. His brethere seyd, he hadde wrong, For it was al on him ylong, Þat þai here time lorn so, &amp; bot he wald wiþ hem go, Þai wolden fare to king Arthour &amp; him seruen wiþ honour. Þo bispac him child Wawain, Whom Crist ?af boþe mi?t &amp; main: “Swete dame &amp; breþern þre, Wiþ gret wrong ?e blamen me: Seþþen ich euer born was, Nist y neuer are þis cas, Ac, seþþen þus fer comen it is, Y bihote þe king of blis, No schal y neuer armes afong, Bot of king Arthours hond!” His þre breþer on hast Þer biheten anon þat hast. Þo bispac Wawain curteys: “Madame, purvaieþ ous harnais, &amp; we nil neuer blinne, What we may þe acord winne!” “Sone,” sche seyd, “sikerliche, “?e schullen haue neweliche Hors &amp; armes &amp; alle þing, Þat bihoueþ to ?our dubbeing!” Þer after sone, bi godes sond, Galathin went to Brocklond; O?ain him com Wawain, þe fre, Wiþ his gentil breþer þre, &amp; in her to gider coming Þai maden ioie &amp; gret kisseing. Þo seyd Wawain to Galathin: “Certes, gentil nevou min, No hadde it be for loue þine, Ich &amp; al breþer mine Were ywent to our em Arthour, To seruen him &amp; make amour Our fader &amp; him bitven, Þurch help of heuen quen!” “Yherd be Crist,” quaþ Galathin, “Þat is desire &amp; wil min: For þat ich selue þing Ich made after þe sending; To gider, y pray þe, wende we!” “Bleþeliche!” quaþ Wawain, þe fre. Þer þai setten ioifulliche Day, to wende, sikerliche; &amp; ?if þai no hadde to gider ywent, Inglond hadde ben yschent. Mirie is þentre of May, Þe foules make muri play; Maidens singgeþ &amp; makeþ play, Þe time is hot &amp; long þe day; Þe iolif ni?tingale singeþ, In þe grene mede floures springeþ. King Lot &amp; þe leuedi Belisent Hadde puruayd her sone gent Fif hundred on hors wel, In armour of iren &amp; stiel, Erls sones &amp; barouns boþe, Alle in sout of o cloþe; Ac of hem, bot nei?en, kni?t Þer no ware, y ?ou pli?t. He blisced Gawaynet &amp; Gueheres &amp; Gaheriet &amp; Agreuein, þat was so hende, &amp; on godes name bad hem wende. On þis maner dede Blasine, King Nanters leuedi dine: Hir sone Galathin Sche graiþed in atire fin; To hundred feren sche him fond &amp; blisced him wiþ hir hond; Of þis to hundred were .xx. kni?tes, Swiþe noble &amp; gode in fi?tes. Galathin &amp; Gawainet To gider com, þer þai hadde sett, &amp; wenten forþ in her way Toward Londen, for soþe to say; Þai wenden haue king Arthour founde In þe noble toun of Lounde; Þe þridde day in her jurneie Þai were Londen swiþe neie. Þai sei?en hem com swiþe ner Seuen hundred charged somer &amp; seuen hundred cartes al so, &amp; fiue hundred waines after go, Ycharged alle wiþ ale &amp; bred, Wiþ fische &amp; flesche &amp; win red, Robbed of men of þe cuntray, To leden to her ost oway; For þe poudre of þis charging No mi?t men se sonne schining. Þre þousand, seyt our boke, Þat robberie went to loke. Þis robberie þan hadde ydon A king, hi?t Leodebron, &amp; þe king Semgran, Swiþe fel &amp; wicke man, &amp; þe king Mandelec, Þat euer waited scaþe &amp; skec, &amp; þe king Seruagare; Of Yrlond al þai ware; Þis four heþen kinges Went, to loken þis robbeinges, &amp; were so wroþ, þat king Arthour Hadde ywarnist toun &amp; tour, Þat þai þe cuntre aboute Lounde Slowen &amp; brent to þe grounde; Men sei?e þe fer fer away Þennes ouer a iurnay; Man &amp; wiif &amp; children bo No hadde þai no pite to slo; Þe folk schri?ten so hei?e &amp; loude, Þat it schilled in to þe cloude. Wawain sei?e &amp; herd þis fare &amp; asked men, what it ware, &amp; þai him teld sone anon, So ich toforn haue ydon. Wawain asked, where was þe king; Þai seyd, þurch Merlins conseiling He was went to king Leodegon, To help him wer o?ain king Rion. Quaþ Wawayn: “Bi mi leute, We nil suffre now þis pite! Seþþen king Arthour is out of lond, We wil þe painemes wiþstond &amp; saue his lond, we beþ his men, Til þat he com hider o?en!” Þat folk abouten him gan ten &amp; asked, wat folk it mi?t ben; Þai seyden, whos sones þai were &amp; wherefore þai comen þere; Þe folk, þat was of þis lond, Þonked Iesu Cristes sond. Chasteleins sones &amp; vauasours Seþþen wele deden wiþ king Arthours, &amp; fele men of þis lond Þer fellen to þis children hond, Fif hundred of wi?t man. Wawain hete on hast þan Euerich man him arme wel Boþe in yren &amp; in stiel, &amp; suwen him, for her slei?t He wald awreke anon ri?t. Now hadde he a þousand &amp; hundred to, Of wiche four score &amp; no mo Hardi &amp; wele doinde kni?tes, Þat him suwed anon ri?tes In four parties, so y finde, &amp; dede hem o?ain þre þousinde &amp; acontred þat carroy. It was passed þe midday &amp; þo fel fro Wawain Sumdel of his mi?t &amp; main. For of his strengþe þe maner Sumdel ?e may lern &amp; here: Bitven auensong &amp; ni?t He no hadde bot o mannes mi?t, &amp; þat strengþe him last Fort arnemorwe bi þe last; &amp; fram arnemorwe to þe midday He hadde strengþe of kni?tes tvay; Fram midday fort afternone He nadde strengþe bot of one; Fram afternone to auensong So to kni?tes he was strong; Þis was þe manere of Wawain, Of his strengþe &amp; of his main. In þe time of midday On þe paiens he smot, par fay, Wiþ an ex scharp &amp; strong, Þe bite was to fot long; Whom he mi?t take &amp; hitt, Þe heued he clef oþer of kitt; He hem tohewe, ich ?ou swer, So flesche doþ þe flesche heweere; He &amp; his hors fram heued to taile Blodi weren al, saunfayl, Of þe paiems, þat he slou? Wiþ gode ri?t &amp; no wou?. Alder next him was Galathin, Þat him halp wiþ mi?t fin; What Sarrazin so he mett, Wel soriliche he hem grett, Þat, wom euer þat he hitt, Þe heued to þe chinne he slitt, Oþer þe scholder oþer þe heued Fro þe bodi was bireued, Oþer legge oþer fest Oþer what he mi?t take best; Who so euer he atrau?t, Tombel of hors he him tau?t. Wawaines broþer Agreuein Þer him kidde a noble mayn, For .xx. kni?tes al a rawe Þer he brou?t o liue dawe. Þe þridde broþer, Gueheres, Smot him in amid þe pres, On alle half about he smot &amp; mani slou?, god it wot. Þe ?ongest broþer, Gaheriet, No child no mi?t fi?t bet, Þan he dede, verrament; Þer he bisett mani a dent; Þurch armes out euerichon He clef þurch flesche &amp; bon; Fourti Sarrazins &amp; mo Þer he dede to helle go; Oþer men, þat mid him were, Deden nobleliche þere; Þai slou?wen &amp; brou?t to grounde Mani paien in litel stounde. Ac, certes, o?ain Wawain Non no mi?t kiþe his main, For armes non, ywrou?t wiþ hond, O?ain his dent no mi?t stond; Þat he tok, he al torof, So dust in winde &amp; aboute drof; Þer he him contende so manliche, Þat in litel while, sikerliche, Child Wawain &amp; his felawe Þis þre þousand brou?ten of dawe, Bot tventi paiems, þat gun ascape, Fleand oway wiþ gret rape, Of wiche ten com bihinde To on ost of seuen þousinde, Wiþ loude voice &amp; to hem gradde: “Harou, painems, ?e ben to badde: Cartes &amp; somers ous beþ binome &amp; alle our folk is ouercome &amp; yslawe euerich man, Bot we &amp; oþer ten, Þat here bineþe fram ous ?ede, More socour to bring hem midde!” Euerich payem þo was sori &amp; criden a grisely crie: “As armes, for Mahouns sake, Þat þis traitour were ytake!” Þat armes hadde, ron þer to, Ac som no hadde non þo, Ac þai hem hadde laid for hot In þe cartes, god it wot, Wiche þe children hadde sent To Londen, verrament; Alle þe cartes &amp; somers Were sent þider wiþ men of powers. Þis paiens, wiþ outen let, O?ains þis children set; O?ain a þousand come seuen, Þat was no þing delt euen, Ac þe help of our dri?t Wiþ Wawain &amp; his gan ali?t; No herd men neuer so fewe in lond Noblicher so fele wiþstond. Þer aros noble bataile A boþe half, wiþ outen faile, Ac Wawain swiþe noble was, For þer he met king Thoas, A wi?t geaunt, gret &amp; strong, Of fet fourtene he was long, A king he was of Yrlond; Wawain his ax left an hond, On þe helme he him hitt, Þat to þe brest he him slit. Galathin mett king Samgran, An vnsely hoge man; Wiþ his swerd he him hitt, Þat his heued of he kitt; Wawain broþer Agreuain Amid þe pres kidde his main, For a left half &amp; a ri?t He leyd on &amp; slou? doun ri?t. Þer com þe king Gvinbat &amp; ?af Gueheres swiche a flat, Þat he fel adoun to grounde; Ac he stirt vp in a stounde &amp; so smot a Sarrazin, Þat he clef his bacin &amp; eke his heued to þe toþ, &amp; on his hors lepe, for soþ. Gaheriet sei?e Gvinbat, Þat his broþer ?aue swiche a flat, &amp; Gvinbat him com sei?e &amp; gan to flei?e swiþe oway, For þe strokes, he sei?e him ?eue, He no durst abide, so mot y liue, For, þo Gaheriet was ymade kni?t, In euerich place &amp; eueri fi?t He kidde ner as miche main, So dede his broþer Wawain. Gvinbat flei?e out of þe place, Gaheriet on hors his trace Folwed out fram þat ost Wele þe schote of an alblast; So we finden on þe bok, In o valay he him oftok, In wiche valay þe oþer ten, Þat scaped Wawain &amp; our men, Hadden brou?t þousandes ei?t, Of our men to make slei?t. Gaheriet no lete nou?t for þat, Þat he no folwed king Gvinbat, &amp; folwed him, wiþ outen doute, Al on amidward þe route &amp; smot him so on þe helme cler &amp; þer of carf a quarter, &amp; þe scheld þurch ato Wiþ þe scholder &amp; arme al so. King Gvinbat in þat stounde A swon fel adoun to grounde; Gaheriet þo turned his bridel &amp; swiþe wald o?ain ride, Ac þe paiems about him come &amp; wold him han ynome, Ac þer he carf wiþ swerd &amp; smot Mani to þe deþ, god it wot. He nas nou?t tventi winter eld, Ac in armes he was beld; Sum wiþ swerd so he hitt, Þat to þe chin he him slitt; Of mani he smot þe neck ato &amp; wounded &amp; dede michel wo; Non durst him nei?e, verrament, For doute of his hard dent. Þo þai him dede gret vilanie, His hors slou? biforn his ei?e; Gaheriet a fot stode &amp; werd him wiþ hert gode, Boþe he slou? hors &amp; man Him aboute fiue &amp; ten; So sore he hitt, so sore he smot, Non durst him nei?e, god it wot: Þer þai þrewen on him anon Stones &amp; kniues mani on, Swerdes, staues &amp; launces long &amp; wounded him swiþe strong &amp; tviies feld him on þe ston: Allas, help no hadde he non! On him þai schoten attelast &amp; deden of his armes on hast, For to haue anon yreued His bodi fram his gentil heued. In þat time a gentil swain Wel gode scour com to Wawain: “Wawain,” he seyd, “þi broþer y say Riden ?onder to ?on valay, Folwand on heþen king; Me þenkeþ, he makeþ long duelling; Go we þider, for our leudi, Y herd þer gret noise &amp; cri: Y dar legge heued min, Þat þer ben mo Sarrazin, Þat beþ comand hiderward &amp; han þi broþer in hondling hard!” “Allas!” he seyd, “icham yschent, Be mi broþer so yhent: As lef me were, to ben of dawe, As mi broþer were yslawe!” &amp; seyd to Galathin: “Gode nevou, broþer min, ?ond bineþen, icham adred, Þurch his folye he is misled!” Quaþ Galathin: “Lete be þi striif, &amp; wende we þiderward bi liif: While we speki &amp; makeþ tale, He may lachi deþes bale!” Þer þai smiten al about, Þai four dassed out of þe rout. Galathin &amp; eke Wawain, Gveheres &amp; Agreuein, Sum oþer of þe best After þese four þrest; Þo þai sei?en, ich ?ou say, .viii. þousand in o valay, Of wiche her maister king, Was yhoten Gvinbating, Anoþer hi?t Medalan, Boþe wi?t &amp; hoge man; Wawain swiþe among hem smot, His broþer to seche, god it wot; His ex he houe swiþe hei?e, Galathin was him wel nei?e; Þai laiden on hem about &amp; toschiften al þat rout; Sum þe scholder &amp; som þe regge He cleued wiþ swerdes egge, Of sum þe midel ato he girt, Mani he slou? &amp; mani he hirt; Abouten hem swiche slei?st þai made, Þat y no may it nou?t al ful rade. Gveheres &amp; Agrevein Schewed al so her main; Mani þai hitten &amp; smiten þurch, Þat fellen ded in þe furch; No fined þai neuer swiche a slei?t, What þai to Gaheriet com ri?t &amp; pitouseliche him ligge founde Deueling opon þe grounde; Mani on about him were, His armour of þai gun to tere. Þo was Wawain so wroþ, His owhen liif was him loþ; Þer he smot sore, a pli?t, Boþe a left half &amp; a ri?t; On he smot, þat þe dent þrest Þurch helme &amp; heued to þe brest; Anoþer on þe schulder he hitt, Þat to þe ribbes he him slitt; Anoþer he toke aboue þe scheld, Þat his heued flei?e in þe feld: Þus he serued mani a rawe; Al so dede his felawen, So fele þai slowen, hors &amp; man, Þat tellen alle y no can. Þos, þat Gaheriet held þo, Alle hem bifel sorwe &amp; wo; No durst no abide lenge, Ac flowen oway all on renge. Þo Gaheriet sei?e Wawain, He lepe vp wiþ al his main; His armes he tok vp anon &amp; swiftliche dede hem opon &amp; toke a swerd in his hond gode; A fot mani he schadde blode. A destrer þo ladde Agreuein &amp; toke it Gaheriet bi þe rein &amp; seyd: “Worþ her on hastiliche!” &amp; seyd: “þou dedest foliliche, Þo þou folwedest hunting Ani man in þis gret þring!” Vp on þe stede Gaheriet Lepe anon, wiþ outen let; Alle his felawes weren bliþe, Out of þe route dasten swiþe, Anon þai gun hem wiþdrawe, What þai com to her felawe. Þese Sarrazins þo gun vnplie Her baners &amp; after hei?e; To nimen þis children anon, Mahoun þai sworen euerichon; Vnder hem alle so was, y finde, Almest fiften þousinde; Our was litel more þan on, Ac Crist hem halp, wele to don, Our were gode bodis alle, Þe Sarrazins þai gun to talle; A boþe half þai laiden on, So fast so þai mi?ten don. Listneþ now, gret &amp; smale, Hou ?ou seiþ here þis tale! Þe vplondismen, þat hadden ladde Cartes &amp; somers, so Wawain badde, To Londen wel safe þai come; Þe citisains fair in hem nome &amp; asked hem, for heuen king, Whennes com þat noble þing. Alle þai telden, hou Wawain &amp; his feren þurch noble main Hadden met toward Lounde &amp; þre þousand leyd to grounde &amp; þe Sarrazins hadde yschent &amp; to Londen þat catel sent, &amp; seyden to þe constable þo, Þat was yhoten sir Do, Þat Sarrazins seuen þousinde Hadde asailed hem bihinde. Sir Do went to Algate &amp; dede blowe an horn þer ate; Of þat cite þe alderman, Ich wiþ his ward cam; Þo þai were þider ycome, Seuen þousand were in her trome. Þo spac sir Do, þat was kni?t Trewe, hardi &amp; eke wi?t: “Loke,” he seyd, “leue frende: Her bisiden ben childer hende, Þat han þis ich dawe Mani cursed painem slawe, Þat hadden robbed þis cuntray Of al þis ich fair pray; Þis children han hem yschent &amp; þis present hider sent: We were coward &amp; vnhende, Bot we holpen þo children kende; It beþ Galathin &amp; eke Wawain, Gveheres, Gaheriet &amp; Agreuein; Þurch þe grace of Crist Jesu &amp; þis children, y telle ?ou, Bitvene Arthour &amp; þe .xi. king May be pes &amp; acording. As armes,” he seyd, “paramour, &amp; dasse we to her socour!” Wiþ outen abod sone anon Her armes þai deden on; Euerich of þe alderman His baner biforn him nam, &amp; þe constable, sir Do, His baner toke al so. Of þe seuen þousand to þai lete, For alle chaunce Londen to kepe, &amp; wiþ hem toke þousandes fiue, Swiþe gode in fi?t &amp; striue; Her steden swiþe þai bistriden &amp; toward þe children swiþe riden. Lete we now ben her cominge &amp; speke we of þe children fi?ting; Þis children fou?ten, so y finde, O?ain fiftene þousinde &amp; no hadde bot four score kni?tes &amp; fif hundred of squiers wi?t &amp; tventi al so, þat schulden ben Kni?tes, when þai mi?t her time sen, &amp; þre hundred of þe cuntray, Boþe on fot &amp; hors, y say; Þat was a þousand an hundred las; Nas þer namore in þat cas. Ac Gvinbating &amp; Medelan, To vnsely hardi man, Wiþ .viii. þousand in a þrome On our folk dasseand come Wiþ strong cours &amp; gret hete, So þai hem wald nim &amp; þrete. Gvinbating, an hoge spere O?ain Wawain he gan to bere; Wawain it sei?e sone on hast, His scheld þer o?ein gan cast, His scheld perced Gvinbating, Ac his strong hauberk no þing; Þe launce brac atvo, a pli?t, Wawain nou?t stired, ac sat vpri?t, His ax he hef wiþ boþe his hond, To hit Gvinbating, ich vnderstond; On his helme he him smot, Þe ax glod, god it wot; Of þe gode ax þe scharpe egge Fel doun on þe hors rigge &amp; tocarf it euen ato, &amp; to þe grounde, wiþ outen no, Þe kni?t donward gan butten Amidward þe hors gutten, &amp;, no hadde Wawain þer o fot ylawe, He hadde þer þe king yslawe. Þo þe Sarrazin ysei?e þis, Þer com man hundred, ywis, Her lord to ben bitven &amp; Wawain to nimen or slen. Þe Sarrazin her lord vpnome &amp; on hors sett him sone, &amp; sir Wawain þai asailed strong, His hors þai slowen wiþ wrong; Him to nim þai deden strengþe, &amp; non durst him nei?e his ax lengþe, Ac þai him þrewe wiþ swerd &amp; spere, Him to nimen &amp; him to dere. At þat rideing slou? Galathin Swiþe mani Sarrazin; So dede al so Gveheres, Mani heuded in þat pres; Agreuein dede al so, Mani slou? &amp; deden wo; So dede þe child Gaheriet, Noman no mi?t fi?t bet. Miday passed &amp; none cam, Wawain strengþe double gan; Þo he seyd &amp; swore: “Parde, To day no schul ?e nimen me!” Wiþ boþe his honden his ax he hef &amp; fele he slou? in stounde bref; In blod he stode, ichil avowe, Of hors &amp; man in to þe anclowe, Þat he hadde him selue yslawe Wiþ outen slei?t of his felawe. Þo sei?e he, wiþ gret main A paiem smot to Agreuein, Þat he fel on his hors nek, Him to heueden he gan to bek; Wawain wiþ his ax helue Lepe þo fet ten &amp; tvelue &amp; ouer al, þat bitven hem was, To help his broþer in þat cas; Þat ich painem wele he knewe, Þat on his broþer nek hewe; Þe paiem seye, he mi?t nou?t flen, His scheld he kest him bitvene, &amp; Wawain smot on þe scheld, Þat it clef &amp; fel in þe feld; ?ete decended þat ich dent Þurch þe armes, verrament, &amp; þurch out flesche &amp; bon &amp; blode, Þat at þe girdel stede it stode; Þat dede bodi he put adoun &amp; lepe anon in þe arsoun &amp; seyd: “To day ich ?eld ?our rentes Wiþ hard woundes &amp; deþ dentes; Mi strengþe is dubled, bi god aboue, &amp; þat ?e schul ?ete to day proue!” &amp; slou? to grounde al doun ri?t Boþe a left half &amp; a ri?t; So he smot in al þat route, Þat grete hepes him lay about Of mani paiem miscreaunt: Þe Brut þer of is mi waraunt. Agreuein al so wiþ his sword Of Sesox smot þe nek ford; Þat sei?e Gvinbating, þe qued, Þat Sesox, his nevou, was ded, Wreken him he wold fond; A strong launce he tok on hond &amp; smot Agreuein, so god it wold, Þurch þe hauberk fele fold &amp; þurch þern hel vnder þe arm, He hadde nei?e ?ouen him deþes harm, Þat Agreuein &amp; his destrer To grounde he kest wiþ gret power. Gaheriet, Gveheres &amp; Galathin Þo bicome sori afin, For ich of hem wende, certein, Þat dede were Agreuein, &amp; wenten swiþe to þat rideing; Galathin smot first Guinbating Wiþ his sword ful but, Þat on his arsoun dounward he lut. Gveheres him dede more harm, For he smot of his ri?t arm; Forþ com swiþe Gaheriet, He him þou?t to hit bet, For he him tok aboue þe scheld, Þat his heued flei?e in þe feld. Galathin wit fot him stett, Out of his sadel he him pett, &amp; Agreuein tok þat destrer &amp; flei?e þer on so a speruer, &amp; abouten hem þai redden &amp; her noble strengþe kedden; Þo non of hem no wist þere, Whare Wawain was bicomen no where. Al þe ost of Guinbating Flowen to Medelan, þe king, &amp; þo wiþdrou? him Agreuein, What he sei?e child Wawain; Al fiue, to gider þai ?ede, &amp; our folk þo ?ede hem mide. Þo þai loked hem bi side, &amp; sir Do þai sei?e com ride, Whom þai knewe bi þe vplondismen, Þat bifore were went hem fram; Hastiliche þo þai ali?t &amp; on her stedes her sadles di?t. Þis fiue þousand fram Lounde To hem com in a stounde. Þe children were of socour bliþe, Opon her hors þai lopen swiþe Wiþ hem &amp; riden sarreliche Her fon toward, sikerliche; O?ain hem com þe paiems fling For þe deþ of Guinbating; Launces þai broken mani on, Afterward drou? her swerdes anon; For pouder, þat ros hem bitven, Non no mi?t oþer ysen. Þer was noble contenaunce In bataile of remembraunce; Wawain him conteind þan so, Þat men of Londen &amp; sir Do Wonder hadde, hou man on Swiche pruesse mi?t don. So mani paiems, saunfaile, Were yslawe at þat bataile, Þat þe blod ran in þe valaie, So water out of a laie. Þer com þe strong king Medlan &amp; feld Do. þat gentil man. Þe helme hadde him bireued, For to smite of his heued; No man no mi?t him binim, Þat vnsely wiþþerwin, Bot Wawain, þat bi him cam, &amp; he him of his tolling nam; Þat he was gode kni?t, he kidde, Biforn him þe way he ridde, What he com to Medelan, Þat vnsely hoge man; Wawain on þe helme him smot, Þe ax sank depe, god it wot, What he com to þe brest; Þe paiem fel wiþ iuel rest. Þe Sarrazins sei?en þis &amp; gun fle wel swiþe, ywis; Wawain þan &amp; his nevou &amp; his broþer, y telle ?ou, &amp; her feren &amp; sir Do &amp; þe gode men of Londen al so, Driuen hem fiue mile way, &amp; mani of hem, for soþe y say, Þai slou?, þousandes þrettene, Þat nold no more don hem tene, Wiþ outen al þe oþer heþen man, Þat þai slou?wen tofor þan. Þo þis slei?t was ydo, To Lunden al þai comen þo; Men hem o?ain comen of þe toun Wiþ wel fair processioun; Of þe cartes alle þe priis Bifor Wawain þai brou?t, ywis, &amp; sir Do him bisou?t, cert, So he wald, he schuld it part. Wawain seyd to sir Do: “Wo worþ me þan, wo! Ac to hem, þat habben nede mast, Departeþ it now on hast!” Wawain was þe better ay Þer fore ypraised, par ma fay; Þis þing was deled &amp; di?t So hem þou?t best, a pli?t. Þer after þis children of mounde Soiournd wel long in Lounde, Þat no Sarrazin hem mi?t Noiþer deri bi day no ni?t. Sir Do made hem gret solas &amp; alle, þat euer in Londen was. Lete we hem þer soiour &amp; wende o?ain to king Arthour! Marche is hot, miri &amp; long, Foules singen her song; Buriouns springeþ, mede greneþ, Of euerich þing þe hert keneþ. Arthour went to Brekingho, Merlin, Ban, Bohort al so, &amp; her feren fiue &amp; þritti; Was þer no more compainie, Bot in alle fourti &amp; to, Alle chosen, so mot y go, Bi clerk Merlines conseyl, Þe wi?test, þat he wist, saunfail. Forþ þai wenten al in paise, What þai com to Carohaise, A riche cite of al þing; Þer was Leodegan, þe king, Þat was king of al þat lond &amp; hadde Carmelide in his hond, &amp; made swiþe gret pite, For he was bilayn in þat cite Of king Rion &amp; kinges fiftene, Þat al born corounes schene, Þat hadden him &amp; al his man Ouercomen bifor þan, No he no hadde men, þat mi?t Him to awreke, y ?ou pli?t, &amp; conseild him þat ich stounde At kni?tes of þe table rounde &amp; at barouns of þe lond, Hou þai mi?t hem were fro schond. Amid þe strete in þat cite Þe king þer stode wiþ his meine On a palmesonnes aue, Sum conseil of hem to haue. Ri?t þo entred king Arthour &amp; Ban &amp; Bohort &amp; sir Antour &amp; her feren, wiþ outen doute, Al þai comen in on route; Alle it were ?ong man, Bot it were þe king Ban &amp; Bohort &amp; Vlfin þe bel &amp; sir Antour &amp; sir Bretel; Þis were noble kni?tes fiue &amp; alle of midel liue; Þe oþer al were bachelers, Sittand on hei?e destrers. Merlin seyd: “Þe king is ?ounde: Li?teþ al to þe grounde, ?e schullen wende on on ring, ?our hors schul þe gromes bring; &amp; þou, sir Ban, þe king, To Leodegan so ?eue greteing &amp; sey þe wordes him to, Þat we bispeke at Brekenho!” Hou þai went &amp; on wiche maner, Now ?e may al yhere; Of swiche bodis noble &amp; wi?t Tofor men me þink it ri?t, Her names to tellen ?ou in sawe, Hou þai wenten al on rawe. First wenten þre wiþ gret honour: Ban &amp; Bohort &amp; king Arthour; King Arthour ?ede bitven, a pli?t, &amp; king Ban him ledde bi þe hond ri?t; Bohort him ladde nobleliche Bi þe left hond, sikerliche; Alle þe oþer com after þo, Joinand bi hond to &amp; to; Þe ferþ so was Antour, Kayes fader of gret valour; On his hond ?ede sir Vlfin, At euerich nede gode &amp; fin; Þe sext kni?t so was Bretel, Of gret noblay, strong &amp; lel; On his hond ?ede þe steward Kay, Þe seuend kni?t of gret noblay; Þe .viii. Lucan, þe boteler, A gode kni?t of gret power; Erl Does sone, þat loked Lounde, Þe .ix. was, ich vnderstonde; Grifles so was tiþe, Wi?t he was &amp; noble swiþe; Marec so ?ede on his hond, On of þe best of al þat lond; Þe .xii. Drians of þe Forest sauage, A strong kni?t of hei?e parage; Belias, þe lord of Maiden castel, On his hond ?ede fair &amp; wel; The .xiiii. so was Flaundrin, A noble kni?t of gentil lin; On his hond ?ede Lamuas, An hardi kni?t, þe fiftend was; Þe .xvi. was Amores þe broun, A stalworþ kni?t vnder hauberioun; Ancales þe rede ?ede him bi, Þe .xvii. kni?t strong &amp; hardi; Þe .xviii. was Bliobel, A kni?t doand swiþe wel; Þe .xix. was Bleoberiis, Of gret los &amp; michel priis; Canode þe .xx. was, He no flei?e neuer for no cas; Aladanc þe crispe was .xx. &amp; on, Non better bodi no mi?t gon; Þe .xxii. was Islacides, Wi?t &amp; strong in eueri pres; Lampades was .xx. &amp; þre, A noble kni?t, gent &amp; fre; Þe .xxiiii. kni?t was A noble kni?t, yhote Ierias; Cristofer of þe roche norþ Þe .xxv. was, for soþ; Þe .xxvi. was Aigilin, A wi?t kni?t of gentil lin; Þe .xxvii. was Calogreuand, A gentil kui?t of noble hand; Þe .xxviii. was Angusale, Of no man no held he tale; Wi?t Agrauel was .xx. &amp; ni?e, Ful of wi?tschip &amp; curteisie; Þe .xxx. was Cleades, þe fondling, Man sei?e neuer better ?ongling; Þe gode kni?t Gimires of Lambale Þe on &amp; þritti was bi tale; Þe .xxxii. was Kehedin, Fair &amp; wi?t &amp; gentil fin; Þe þre &amp; þritti was Merangis, A gode kni?t of noble priis; Þe .xxxiiii. was Goruain, An hardi kni?t of michel main; Þe .xxxv. was Craddoc, An hardi kni?t in ich floc; Þe .xxxvi. was Claries, He was ful wi?t in eueri pres; Þe .xxxvii. was Blehartis, Bold of dede, of speche wiis; Þe .xxxviii. was Amandauorgulous, A kni?t of dede vertuous; Þe .xxxix. Osoman, cert, His surname was: hardi of hert; Þe .xl. was Galescounde, Þer nas no kni?t of more mounde; Þe .xli. was Bleherris, King Bohortes godsone, ywis; Þe .xlii. Merlin was þar, Bifor Arthour þe ?erd bar; Þis alle ?ede hand in hand, As y ?ou seyd bifornhand. Leodegan &amp; al his ginge Gret wonder had of her cominge; Kni?tes, swaines, leuedis beld Maden crud, hem to biheld; Wonder þai hadden euerichon, For non no knewe her non. O?ain hem ?ede king Leodegan, &amp; him gret þe king Ban; Leodegan seid: “?ou blisse þe rode, ?if ?e beþ ycomen for gode!” Quaþ king Ban: “So Crist me spede, Com we nou?t hider for þi qued No for þi schame, ac for þi gode, So ous help þe gode rode! We beþ souders of fer lond; Men doþ ous to vnderstond, Þat þou to socour haddest nede, Þer fore we com fram our þede, Þat is fer hennes, saunfaile, Þe to help in þi bataile &amp; to serue on swiche maner, So þou schalt now yher: We aske þe on godes name, Noiþer to þine harm no þi schame, Ac þat þou graunt ous now a þing, &amp; þer of no make werning: Þou no schalt aske name our No wo we beþ no non of our, No apose ous of our being, What we þe wil make scheweing; &amp; ?if þe likeþ so our seruise, Telle it ous now in al wise, &amp; bot þou like, we seruen þe, We wille ?ern fram þe te To sum oþer &amp; serue swiþe, Þat of our come wil be bliþe!” Leue toke Leodegan, To asky conseil of his man; Alle his barouns him seyd, ywis, It sembled men of gret priis, Her semblaunt hem bar witnisse; He schuld of hem nim sikernisse &amp; afong her seruise &amp; nou?t hem lete o non wise. O?ain com king Leodegan &amp; þus seyd to Arthour &amp; to Ban: “Bewe seygnours, me þenkeþ schame, Þat ?e me heleþ ?our name, For ich vnderstond wele, þat ?e Ben of more power, þan ich be; Ac ?e semble so wi?t &amp; fre, Þat ?e beþ welcome to me, &amp; ?our seruise ?eld y schal, ?if he me saueþ, þat welt al. Ac arst ?e schul me make siker, Wiþ me held in eueri biker, &amp; ?our names telle ?e me, When ?e seþ, þat time be!” His treuþe þer tok þe king Ban &amp; þer to ?af Leodegan. Þer whiles þe clerk Merlin Hem hadde ypuruaid a riche in &amp; ledde hem þider al faire. Her ost was ycleped Blaire, Leonele hete his wiif, A fair buriays &amp; joliif. Boþe þai wenten o?ain Arthour &amp; him welcomed wiþ gret honour. Arthour &amp; his feren wi?t Soiournde þer seuen ni?t In her in, &amp; wiþ þe king Þai maden oft solausing. Þe king þo sent his messangers Ouer alle to her souders &amp; sent ouer alle in his lond Euerich gentil man his sond, Þat þai comen to him alle To Carohaise into his halle Attelast bi holy þorsday, To help him in his medlay, &amp; who so nold to him come, As traitour he schuld ben ynome, So ich in boke writen finde, &amp; him hing bi þe winde; For so long trewes bitven Rion Weren &amp; þe king Leodegan. Ac listneþ now: swiche traisoun Hem come ar þe assensioun! In estre on þe tewisday, Þe euen of seint Philip in May, Four kinges, gret geauntz, Þat were vnder þe king Riounz, Went hem out in iren &amp; stiel Wiþ sexti þousand armed wel; Þe first king hi?t Roulyous; Þe oþer hete king Clarious; Þe þridde king hete Sonegurens; Þe ferþ hete king Sorhens; Þise went fram þe gret ost To Carohaise wiþ gret bost &amp; robbeden al þe cuntray Boþe in doun &amp; in valaye; Man &amp; wiman, al þat þai founde, Þai slowen doun in to þe grounde; Þe cuntre wiþ wild fer Ouer al þai set on fer, Ten hundred cartes on on route Biforn hem brou?t, saun doute, Charged wiþ mete &amp; wiþ drink, Þat ani man mi?t of þink; &amp; .vc. kni?tes þe pray toke, For to condue hem &amp; loke. To Carohaise þe kinges wente &amp; at þe gates wolden entre, Ac þe gateward þe gates schetten, Ac þer o?ain anon þai stetten; Boþe wiþ launce &amp; wiþ sword Þai dusched &amp; hewen on þe bord &amp; wenten to þe plaines o?an, To quellen wiif, child &amp; man; Men mi?t hem here schriche So fer, þat it was ferliche. Þo in þe cite sei?e þis harmes, Manliche þai grad: ‘As armes!’ Þai went &amp; armed hem euerichon &amp; to þe gates comen anon, Opon gode stede hem rest, For to abide þe kinges hest, &amp; þe kni?tes of þe table rounde, Of al þe warld of mest mounde, Wiche hadde made Vterpendragon, Ac king Arthour no knewe her non; Tvo hundred &amp; to score &amp; ten, Verrament, þer weren of hem. Herui þe riuel &amp; Malot þe broun Were maisters of þe gomfainoun; So ich in þe Brut finde, Her gomfainoun was of cendel Ynde, Of gold þer were on þre coroune; Þo it bar Malot þe broune. Of þe cite four þousand were þar; Her maister gomfainoun so bar Þe kinges steward, Cleodalis, A kni?t he was of gret priis; His pensel hadde riche colour, Alle he was couched wiþ azur, Of gold þer were four bore heuedes ybete; Þese houed al in þe strete. Þo com king Arthour, Bohort &amp; Ban Wiþ her feren, eueri man; So y in boke telle can, Non nere armed hem o?an; A queintise þai hadden riche, Þat non nas hem yliche: On stedes þai lopen euerichon, In þe world nar better non; Merlin rode biforn, ichil avowe, &amp; bad hem alle swiþe him suwe; So þai deden, wiþ outen faintise, On hors in fair queintise. Merlin bar her gomfanoun, Opon þe top stode a dragoun, Swiþe griseliche, a litel croume; Fast him biheld al þo in þe toune, For þe mouþe he had grininge &amp; þe tong out flattinge, Þat out kest sparkes of fer, Into þe skies þat flowen cler; Þis dragoun hadde a long taile, Þat was wiþþerhoked, saunfaile. Merlin com to þe gate &amp; bad þe porter him out late; Þe porter seyd, he schuld rest, What he hadde of his lord hest. “Certes,” quaþ Merlin, “y þe telle: No lenger resten here y nille!” He toke þe gate bi þe legge &amp; slong hem vp at his rigge; Þo he was out &amp; his feren eke, Fast o?ain þe gate he leke Wiþ lockes, haspes &amp; mani pin, Wiþ mani bar &amp; mani gin; Þus fast loken he hem fand &amp; as fast after him lete hem stand. Alle, þat sei?en þis, saunfaile, Of him hadde gret meruaile, Boþe þo of þe cite &amp; eke his feren, bi mi leute! Þo bad Merlin his compainie, Her stedes priken &amp; swiþe hi?e; Wiþ þe baner dast Merlins Among to þousand Sarrazins, Þat ledden a wel gret pray Toward king Rion, y say. Ich of hem so dede bere Þurch a Sarrain wiþ his spere, Afterward her swerdes drowe &amp; þe Sarrazins to grounde slowe; Sum þai cleued to þe brest, Sum þai binomen fot &amp; fest; Of mani þai hadde helme &amp; heued Sone fro þe bodi weued; Þe to &amp; fourti weren ?ep, Þai leten þer hors gode chep, Boþe wiþ sadel &amp; wiþ bridel For nou?t to haue &amp; oway ride. Þe to þousand todriuen &amp; slawe Þai hadden in a litel þrawe, So man wold in a mile way Ouergon his jurnay, &amp; þat priis ladde at aise Toward þe cite of Caroaise. Ac so þai comen bi þe way, Eft þai metten michel pray: A þousand cartes al mast Comand wel swiþe on hast, Swiche þre kinges wiþ .xvi. þousinde Comen &amp; condid hem bihinde, &amp; Merlin seyd wiþ griseli chere: “Now suweþ me, gode fere!” Forþ he flang &amp; þai after anon, So swiþe so þe stedes mi?t gon; Þo þai com þe kinges nei?e, Merlin hef his heued on hei?e &amp; kest on hem enchauntement, Þat he hem alle al mest blent, Þat non oþer sen no mi?t A grete while, y ?ou pli?t, &amp; our fourti smiten hem on &amp; slowen of hem mani on &amp; mani .c. of painems hewe, Ar ani þer oþer knewe. Þo of þe cite sei?en þis; Þai seyden, it were men of priis; Þo were vp vndon þe gate, Cleodalis rode out þer ate; Þe steward wiþ fiue þousinde Opon þe painems gun to winde; Þer was din, þer was cri, Mani schaft broken, sikerly; For in þe coming of Cleodalis, Þe paiens mi?t sen, ywis, Þer was swiche contek &amp; wonder, Þat it dined so þe þonder. Þis ich heþen kinges þre Ato parted her meine, Seuen þousand to ben þer ri?t, O?ain þe fiue þousand to fi?t, &amp; setten þer þousandes ei?te, O?ain king Leodegan to fi?t, Þat hem toward com in þat stounde Wiþ þridde half hundred of þe table rounde, Ac bi hem self þe rounde table wes, Þe king Leodegan, naþeles, Wiþ him brou?t þousandes to &amp; to þe bataile flongen þo. Þe .viii. þousand hem com o?ain; Þer was meting of men o main Wiþ spere &amp; wiþ scharp sword; Þer les mani man his lord, Þer was sched so michel blod, Þat it ran as a flod. Leodegan wiþ his fewe, Noble main he gan to shewe; He slou? þre o?aines anne &amp; craked mani hern panne. Þe kni?tes of þe table rounde Mani þer slou? in litel stounde &amp; bilimeden &amp; feld of hors Mani heþen orped cors; Ac þei her swerdes wele þer bite &amp; to ded mani smite, It was swiþe litel sene, For o?aines on þer wer tene; Ac so sarre was þe þrang, Þat non mi?t com hem omang. Þe Sarrazins hadde gret despite, Þat so hem schent swiche popel lite; He swore bi Mahoun &amp; Dagon, Hem no schuld ascape non, &amp; drou? hem wel fer aroume — Þat Crist hem ?eue confusioun!— &amp; baren doun in þat stounde ?ete fourti of þe table rounde, &amp; were abouten, hem to dere, Ac her feren hem gun were, Þat he no hadde power non, Non of hem for to slon. Þat time was Leodegan Feld adoun &amp; his man; ?ete an hundred oþer mo, Leodegan þai nomen þo &amp; beten him sore &amp; ?euen him wounde &amp; to an hors fast him bounde &amp; token fif hundred kni?tes, To lade him forþ anon ri?tes, &amp; so þai deden, sikerliche, Defuiland vilanliche, Toward þe riche king Rion, &amp; wenden, her bataile were ydon. &amp; þo þe king Leodegan Him sei?e fer fram al his man &amp; him aboute socour non &amp; him loþeliche lade to king Rion: “Allas!” he seyd, “þat y was bore: Mi liif &amp; priis so is forlore, &amp; Gvenoure, mi dohter gent, Of vile paiems worþ yschent, &amp; alle min noble kni?tes Worþ yslawe adoun ri?tes, &amp; þe leuedis of mi lond Alle ynomen in payems hond!” For ri?t gret sorwe &amp; care A swon he fel, as he ded ware, To gret mile fram þe bataile Þo he was, wiþ outen faile. His douhter stode on þe cite wal &amp; biheld þis misauentour al; Hir hondes sche sett on hir here &amp; hir fair tresses al totere; Sche hir totar to hir smok &amp; on þe wal hir heued gan knok &amp; swoned oft &amp; seyd: ‘allas!’, Þat hir socour lorn was; So deden al þo of þe cite, Maden endeles pite. Þe kni?tes of þe table rounde Kedden, þai were men of mounde: Bitven hem þai wolden speke, Leodegan þai wolden awreke, Oþer steruen þai wolden alle &amp; renged hem o?ain þe walle, For þai no sei?en no socour, &amp; schewed þo her vigour; Þridde half hundred o?ain .M. seuen, Me þenkeþ, certes, þat was vneuen; Ac þer þai fou?ten vnder þe toun &amp; mani Sarrazin leyd adoun; Hem þai tohewen &amp; hors al so, Þay þoled michel pine &amp; wo; Þe citisains þat ysei?e &amp; sore wepen wiþ her ei?e. Now lete we hem fi?tand here, &amp; speke we of Arthour &amp; his fere! Now seyt our tale, saunfaile, Þat orible is þe bataile Of gret crie &amp; swiþe strong, Almest þennes fiue forlong, Þat Arthour held wiþ fourti &amp; to, &amp; Cleodalis wiþ four þousand &amp; mo, O?aines hem Sornegreons &amp; king Sapharem, Þat seuen þousand hadd wiþ hem. So fele paiems þer lay slawe, Þat fele hepes þer lay on rawe Of armed men, of fatt stede, Þat her liif þer les to mede. Þo seyd Merlin to his ferrede: “Now me suweþ alle, ich rede!” Forþ riden þe fourti &amp; to, So swiþe so þe hors mi?t go; Þer bileued Cleodalis Wele fi?tand, &amp; al his. Þo Merlin hadde riden a while, Þe mountaunce of to mile, He seyd to king Arthour &amp; Ban: “Lo, ?ond men ledeþ Leodegan Ybounden toward king Rion, On hard dede for to slon: After hem now dasseþ swiþe &amp; oftakeþ hem biliue! ?if ?ou ascapeþ of hem ten, Schal i ?ou neuer held men!” Þai stirten forþ &amp; ouertoke hes &amp; dassed hem amid þe pres; Þe first slou? Merlin, verrament, To ?euen þe oþer gode talent; Arthour smot on hem, saunfaile, So on þe singel doþe þe haile; So we finden on þe bok, Al he slou?, þat he oftok; So dede Ban, þe gode kni?t, He clef mani on doun ri?t; So dede king Bohors, He slou? þer mani heþen cors; So deden al þo gentil feren, Her swerdes þai dede in blod steren; Alle þai laiden doun ri?t &amp; made þer swiche a slei?t, Þat man sei?e neuer in so litel stounde So fewe bring so fele to grounde, For þer no schaped fram hem oliue Of fiue hundred vnneþe fiue; Þer men mi?tten haue frely Four .c. steden for gramerci, Þat ?ede, drawend her bridel brod To þe fitlokes in þe blod. Þus Arthour &amp; his felawered Deliuerd Leodegan fram þe dede. Michel wonder had Leodegan, Þat swiche a litel poine of man So fele in so litel þrawe So manliche had yslawe: Bi þe dragon, þat kest fer, He wist, it were þe newe souders. Þat he was deliuerd fram his fon, He þonked Iesu Crist anon. Þo li?t þe clerk Merlin &amp; sir Bretel &amp; sir Vlfin &amp; þe king Leodegan vnbounde &amp; sett him on a stede of mounde &amp; armed him fineliche wel &amp; dede on his heued an helm of stiel, About his nek a scheld strong, &amp; toke him a launce long &amp; sett him vp as a king, Þat er lay as a breþeling; He joined his honden, ioe vus di, &amp; ?alt hem þank &amp; gramerci. On his stede þo lepe Merlin, So dede Bretel &amp; sir Vlfin. Þo seyd Merlin: “Mine kni?tes fre, Prikeþ ?our stedes &amp; folweþ me!” So þai deden, wiþ outen abod, So aruwe of bowe ich forþ glod. Ac þo Gvenoure opon þe walle Þis to &amp; fourti sei?e com alle, Bi þe dragon, þat cast fer, Þat flei?e in to þe skies cler, Sche wist, it were þe fourti &amp; to; Hir fader sche sei?e com al so, On hors, yarmed &amp; wele atired &amp; fram his fon þurch hem deliuerd. No ask no man of þe gret blisse, Þat sche made þan, ywis, &amp; al þe men, þat it sei?en, For ioie þai wepe wiþ her ei?en. Þis þre &amp; fourti com on hast, Wiþ norþþen winde so doþ tempast; Þe kni?tes of þe table rounde, Þai founden alle felled to grounde, Þat stoden a fot &amp; wered hem O?ain on euer .xx. &amp; ten. Bot .xx. of hem openliche On hors fou?ten nobliche &amp; ouercarked weren þo; Her liif, þat was nei?e ago. Þis .xliii. of gret mounde So dassed on þe heþen hounde, Þat ich of hem who so mett, Hastiliche þe heued ofgrett, &amp; slowen hem doun in to þe grounde, Mani geaunt in litel stounde. Euerich dede swiþe wel Wiþ scharpe swerd of gode stiel; Mani þai smiten þurch, saunfaile, Fram þe top to þe taile, Of sum þe side, god it wot, Wiþ scheld &amp; arme, eueri grot, Of sum þe midel euen ato, Of sum þei &amp; legge al so; Auberk, aketoun &amp; scheld Was mani tobroken in þat feld &amp; mani paiem wiþ deþes wounde &amp; mani stede coruen to grounde. Þe king him self þer, Leodegan, Wele him wrake of his foman. O?ain þe þre &amp; fourti of our Non armour no mi?t dour, No hors of priis no heþen kni?t, Þat he nas dede anon ri?t. Þer was an heþen king, hi?t Canlang, Fiftene fet he was lang; He &amp; anoþer, þat strengest were Of alle þe paiems, þat were þere, Þis dede his mi?t, saunfable, To stroie þe kni?tes of þe rounde table. King Arthour mett Canlang, Togider þai made fi?ting strang, &amp; so strong was Canlang, verrament, Þat king Arthour mi?t fest no dent To him haue, bot bihinde, Bot ones he him hitt kerueinde Vnder þe scheld þe scholder on, Þurch out armes &amp; flesche &amp; bon, Vnto þe nouel he him carf, Þe misbileueand paiem starf; A boþe half his hors he hing, Þat ernne forþ arudand in þat þring. Þe paiems sei?e Canlang so hit, Agrisen of þat dint out of wit. Gvenour þat dint of Arthour seye &amp; þonked Iesu Crist on hei?e &amp; seyd: “God ?eue, þat he mi lord were, Þat ?ong, þat fi?teþ so þere!” Anon seyden al her men: “So were it me, dame, amen! For we no sei?e neuer of his power Noiþer eld man no bacheler!” King Ban þo mett Clarion, Þat oþer strongest of euerichon; He was of .xiiii. fet long &amp; swiþe gret &amp; swiþe strong; He hadde mani of our yslawe: King Ban him mett wiþ outen awe, So we finden in þe boke, &amp; ouer þe ere he him toke, Þe cheke he carf, þe schulder al so, To þe girdel þe dint gan go; His ribbes &amp; scholder fel adoun, Men mi?t se þe liuer abandoun. King Bohort of gent power Met Sarmedon, þe gomfanoun bere; On þe schulder he him hit, Þat arm &amp; scholder of he kit; His scheld &amp; his gomfanoun &amp; him self þer fel adoun. King Leodegan þo gan crie: “For loue of þe quen Marie, Bistireþ ?ou, min gentil kni?tes, &amp; leggeþ doun þis paiems ri?tes!” Þe kni?tes of þe table rounde Alle lopen on hors o mounde &amp; hewen on þe Sarrazin Wiþ gode wille &amp; hert fin. Þe paiems sei?e ded Canlang &amp; Clarion, þat was so strang, &amp; þe baneour Sormedon; Þo þai nist, what to don, Ac, so swiþe so þai mi?t, Oway flowen anon ri?t. To þousand com out of þe cite &amp; feld hem doun wiþ outen pite, Wiþ kni?tes of þe table rounde Þai hewen hem doun vnto þe grounde. King Arthour &amp; king Ban, King Bohort &amp; king Leodegan &amp; þe fourti li?t &amp; wiþstode &amp; gerten her stedes gode Þurch conseil of Merlin, ywis, &amp; went &amp; holpen Cleodalis, Þe king steward Leodegan, Þat fau?t o?ain seuen .M. man Wiþ four þousand &amp; namore, So ?e herden here bifore. Þis fourti &amp; to &amp; on Opon þis seuen þousand smiten anon &amp; hewen on wiþ gret powers, On schides so doþ þis carpenters; It was nede, for Cleodalis Stode on fot, &amp; mani of his Aboute him stode sarreliche, Fram deþ to were, sikerliche. Þer king Arthour &amp; Bohort &amp; Ban &amp; þe king Leodegan Paiems wiþ outen tale slouwe, A þousand stedes her bridels drowe. Þis þre &amp; fourti fou?ten so, For?eten mi?t it be neuer mo, For þe blod of kni?tes dede &amp; of destrers &amp; of stede Ran hem after al day so ?erne, So water out of wel streme. Þurch þe pouwer &amp; mi?t of þos Cleodalis, þat kni?t of los, Was ybrou?t on hors, ywis, &amp; kni?tes oþer fele of pris. Þe kinges of þo heþen man Heten Sornegrex &amp; Saphiran; Aiþer of hem was .xiiii. fot lang &amp; swiþe hardi &amp; swiþe strang, &amp; hadden swiþe gret despite, Þat hem schent pople so lite; A schille horn þai gun blawe, To gider þai gader her felawe. Kay &amp; Vlfin, þe buteler, &amp; Grifles, þat was of gret power, Ich of hem tok a launce long &amp; dassed þe Sarrazins among; Kay king Sornigrex hitt &amp; kest him to grounde in þat flit &amp; rode on him wiþ his hors &amp; defoiled his cursed cors, &amp; had him slawe, wiþ outen letting; Ac mani com to þis rideing: Wiþ his launce dan Lucan Þe hert þurch smot of Abadan, Ac on hors in þis toiling Was brou?t Sornigrex, þe king. Þo aros gret batail &amp; strif, For of þe Sarrazins ?ete .M. fif Were ouercomen vnder þe wal, Þider were flowen alle; Þer fore so fel þer were, Þat litel was sene her slei?ster þer. King Sornigrex, þat was yfeld, His bodi tobrussed, tobroken his scheld, For schame he was out of wit; Our folk he þou?t for to hit &amp; gred to alle þo Sarains, Þat for loue of Apolins Þai schuld of al his fon Him awreke sone anon. Of Sarazins gret þreng About our Cristen made reng &amp; hem biclepten in þat place &amp; leyden on wiþ swerd &amp; mace, &amp; wiþ axes &amp; wiþ gisharm Our folk þai deden michel harm; Ac in þis ich self stounde Kni?tes of þe table rounde, Þat folweden þe paiems fleinde, Al on hors com flinginde &amp; sei?e þe pensel of fourti &amp; to, Þat day þat hadde hem holpen so; In to bataile to hem þai drowen, Alle þat þai met, þai doun slowen, Boþe wiþ launce &amp; swerd bri?t Þo þai metten, þai slou? doun ri?t, &amp; þurch mi?t þai keuerden so, Þat þai com to fourti &amp; to &amp; þo so gret slei?t made, Þat y no may it ful rade. At þe oþer half Cleodalis Fau?t wiþ Sarrazins of priis, Þat wiþ gret iniquite Brou?t hem o?ain to þe cite. Þe strong king Saphiran It was, þat fau?t him o?an Wiþ nei?en þousand, verrament, &amp; dede him gret encumbrement; Ac þo ich to þousinde, Þat folwed þe oþer fleinde, To help þer com Cleodalis &amp; on þe paiems smot, ywis, In her coming &amp; smiten to grounde A þousand paiems in þat stounde, &amp; þurch þe help of our dri?t Cleodalis halp wele to fi?t &amp; helden gode contre o?an Saphiran &amp; al his man. Þo nar þo wiþ king Arthour Bot to &amp; fourti of valour, &amp; of þe rounde table kni?tes To hundred &amp; fifti wi?te; No more þer ner, so y finde, &amp; fou?ten o?ain .viii. þousinde; Sornegrex hete her king, An hardi paiem þurch al þing. Þer hadde ben miche mischef, No had Merlin seyd a conseil bi hef: “Bieu seygnours, y nil nou?t hele, Of þis paiems beþ so fele, Þat we no may o?ain hem doure; Bot to mi conseil nimeþ coure: Her ben among þis Sarrazins Ten geauntes wel strong afins; &amp; þai were of dawe ydon, Þe bataile were passed sone.” Þai asked him, wiche þai were, &amp; he hem tau?t anon ri?t þere. King Ban, þat was gode &amp; strong, Tok his swerd in his hond, His stede he smot &amp; forþ glod, O?ain king Sornegrex he rode; His helme he smot bi þe side, Þurch helme &amp; palet it gan glide, Fram þe cheke þe neb he bar, Þe scheld fram þe schulder þar &amp; þe left arme &amp; þe hond; Ich vnderstond, he dede him schond. Þe Sarrazins kest a gret cri &amp; flei?e oway wiþ gret hy. Bobort met Marganan &amp; smot þat vnsely man On þe helme ichot for soþ Þat he him clened to þe toþ. King Arthour, so dieu me saut, Met wiþ amiral, was hoten Sinalaut; On þe helme he him hitt &amp; a quarter þer of kitt; On þe schulder slod þe dent &amp; kitt it of, verrament, &amp; þer wiþ ribbes four; Þe painem starf wiþ misantour. Sir Vlfin slou? þo Sabalant &amp; Bretel þe douk Cordant; Þe steward Kay slou? Danderiard, &amp; Lucan þe boteler slou?, Malard, &amp; Grifles so slou? Menadap, &amp; Meragys slou? þe douke Sadap, &amp; Gorueins slou? þe douke Maupas, &amp; Craddok slou? Darrilas; Þese were þe geauntes ten &amp; princes of þe heþen men. Þo þe paiems hem ded sei?e, A cri þai gun areren hei?e &amp; seyd, it were deuelen, þat þai wiþ fou?ten, Sikerliche, so hem þou?ten. Þai flowen oway wiþ outen abode, Our folk swiþe after hem rode &amp; to grounde slou? doun ri?t Al, þat þai oftake mi?t; Þre þousend þai slowen of þe ei?tte; Þe oþer ascaped anon ri?t To þe riche king Saphiran; Þo were þai .xiiii. þousand of man &amp; smiten on Cleodalis, Þat had bot four þousand, ywis, &amp; þe to, þat comen out of þe cite; Þer men sei?e wel gret pite, Hou þe painems &amp; king Saphiran Defoiled our cristenmen; A þousand &amp; mo þai slowen, Þe remanant of hors drowen. Oft Cleodalis was wo, Ac neuer wers, þan him was þo; Ydriuen he was vnder þe toun &amp; loked after þe dragoun, Þat Merlin bar, ac he no mi?t Nowhar of him han a si?t, No þe kni?tes of þe rounde table Mi?t he no whar se, saunfable; He wende, þat dede þai hadden ben; Þer mi?t men gret pite sen: Now he flowe, now he wiþstode, For drede he was nei?e wode. Þe citaisins þan sei?e þis &amp; reweliche cri maden, ywis; Ac þurch Merlin, so ich finde, Arthour was bileued bihinde &amp; þe oþer, wiþ outen fable, Þe kni?tes of þe rounde table, &amp; adden alle adoun ali?t, Her stedes girt, her sadels ri?t, &amp; soft &amp; sarre, saunfaile, Com to þis reweful bataile. Þo on þe walles of þe toun Sei?e comand þe dragoun; Þo seyd þe fair leuedis To þe steward Cleodalis: “Cleodalis, þou gentil kni?t, Bistir þe &amp; hardiliche fi?t, For ?onder doun in þe valaie ?ou comeþ socour of gret noblay: We seþ þe dragoun, þat casteþ fer, &amp; after þe newe souders &amp; Ledegan wiþ hem, saunfable, &amp; þe kni?tes of þe rounde table; Alle þai comen ?erne, a pli?t: Now kiþe, þou art a noble kni?t!” Cleodalis in alle his liue Nas neuer ?ete so bliþe; Þo he &amp; his kni?ten So wele fou?ten, so þai mi?ten. Arthour &amp; Ban &amp; king Bohort, Þer hem com to gret comfort; Wiþ her folk of gret mounde Þre hundred þai bar to grounde; Ac a left half &amp; a ri?t King Arthour slou? doun ri?t, Wiþ Esclabor, his swerd so gode, Þat day he schad so michel blode: Al so dede þe king Ban, Þer slou? mani heþen man; Bohort, his broþer, &amp; eke he Spard noiþer þral no fre; Of stiel no yren armes nan No mi?t doure hem o?an, No may y noiþer telle no rede, Hou wele þai deden her ferrede. Ac þe leuedis on þe tour ?erne biheld king Arthour &amp; hadde wonder of his ?ingþe, Þat þer kidde swiche strengþe. Þe heþen king Saphiran Despite hadde of so fewe men, So miche folk þat slowen þo, Mani geaunce þai cleued ato. He cleped to him Sortibran &amp; Senebant &amp; Eugredan, Molore &amp; eke Frelent &amp; Clariel, a geaunt gent, Landon &amp; ek Moras &amp; Randel, þat noble was; To hem aloude he gan to speke, Wiþ launce his anoie to wreke. Forþ dassed þe king Saphiran, Þat vnsely hoge man, Herui Riuel &amp; his hors gent He frust doun at o dent, Þat hors &amp; man astuned lay; ?ete forþ he dassed, par ma fay, &amp; þrewe sir Antor of his hors, Þat al þat day him was þe wors; ?ete forþer he gan ride &amp; smot Grifles bi þe side &amp; kest him to þe grounde, His launce brac in his wounde, &amp; Sortibran wiþ justing cler Feld Lucas, þe buteler; Clariel feld Merangys &amp; sore hirt him, ywis; Eugredan feld Gorains &amp; Craddoc &amp; sore agreued our floc; Senebant þrewe doun Bleoberis &amp; his hors vnder him, ywis. Þus þe geauntes our kni?tes þrewe; Our men gun it sore rewe, Non of hem had dedeli wounde, Ac sone stirt vp in þat stounde &amp; wiþ scharpe swerdes of stiel Wered hem manliche wel; Our folk abuten hem gan þrest &amp; socourd hem wiþ þe best. &amp; ?ete in þis strong rideing Com Saphiran, þe heþen king, &amp; in his hond a launce strong, Þat was boþe gret &amp; long; Leodegan on þe scheld he hitt &amp; wiþ strengþe it þurch slit; His hond he bar hei?e ferly, Þe launce glod þe king forby, Þat ran þurch þe hors bihinde; King &amp; hors adoun gan winde. “Allas!” þai seyd on þe tounes wal, “Now we han ylorn al!” Þai wende, þe king yslawe ware, &amp; maden diol &amp; sorweful fare; Gvenour made gret diol, ywis, &amp; so dede al þo leuedis, Þat þat ich dint ysawe; Þai wende, þe king were yslawe: So he hadde for soþ yben, No hadde oþer stirt bitven &amp; him halp in þat rideing. Þo spac Arthour, þe king: “Certes,” he seyd, “þis nis no game, Þe paiems doþ ous swiche schame!” &amp; swore, he wold sterue anon Oþer him awreke of his fon, &amp; namlich on Saphiran. “Nay, lete me,” quaþ king Ban, “For þou art to ?ong &amp; ek to lite, O?ain swiche a deuel to smite!” Þo seyd Merlin to Arthour A word of gret deshonour: “Wat abidestow, coward king? Þe paiem ?if anon meteing!” For schame Arthour was nei?e wode, In wratþe brent al his blod; His hors he smiteþ &amp; he forþ glod, O?ain king Saphiran he rode. Saphiran sei?e, war he cam, A strong launce in hond he nam, Toforn him his scheld he grope, Stef he strei?t his stirope, His stede he smot of gret valour &amp; rode o?ain king Arthour: A deuel rod o?ain a child. King Ban for drede was nei wilde &amp; rode after king Arthour, To helpen him par auentour. Saphiran wiþ king Arthour mett, Wiþ mi?t gret on him stett, His scharp launce gan to glide Þurch Arthour scheld &amp; his side; Þe speres schaft al torof, Arthour nam no ?eme þer of, Ac in sadel sat vp ri?t, To mete Saphiran, a pli?t; His launce he bar þurch out his scheld &amp; þurch þe hauberk fele feld, Þurch þe wombe &amp; þurch þe chine Þe spere ?ede euen bi line. Quaþ Arthour: “þou heþen cokin, Wende to þi deuel Apolin!” Þe paiem fel ded to grounde, His soule lau?t helle hounde. Gveneoure sat on þe cite walle &amp; þe oþer leuedis alle, Of Arthour sei?e justing þis, On him þai laiden al þe priis. Anon after þe king Ban Met þe geaunt Sortibran &amp; on þe scholder so him hit, Þe side fram þe bodi kitt. Þo com Malore &amp; Frelent &amp; nomen Ban, þat king so gent, Bi þe helme wiþ her hond; To smite of his heued þai gun fond. Þis ysei?e þe king Arthour &amp; smot his stede to þat socour; Malore in þe heued he hitt, Þe heued fram þe bodi he kitt. Þo þou?t þe paiem Frelent Awreke his cosyn of þat dent; To Arthour wiþ main he smot, His scheld he clef, god it wot, &amp; of his hauberk a gore &amp; of his aketoun a fot &amp; more, Ac he no tok nou?t his flesche; Her of Arthour anoid wes; A dint he smot anon to him &amp; cleue his helme &amp; eke bacin &amp; al þe heued to þe brest; Þe paien fel wiþ iuel rest. Þe paiens schirt &amp; made dol, For þai no hadde þo bot Randol, A geaunt, þat bar þe gomfanoun; Alle þe oþer were leyd adoun. Þe paiens of deþ hadden doute &amp; alle wenten Randol aboute; Ac Ban no leued for no doute, Þat he no dassed hem þurch out &amp; Randoil on þe schulder he smot Wiþ his swerd, þat wele bot, Þurch out hauberk &amp; aketoun To þe midel al adoun; Þe pensel fel &amp; eke Randol. Þe paiens þer of hadden diol &amp; gun rere a wel foule crie, So dorren don &amp; flesche flei?en, &amp; for sorwe &amp; drede &amp; ei?e Þai flowen euerich his wei?e. King Arthour, wiþ outen abade, &amp; alle þe oþer, of whom y tofore sade, After þis paiens fling &amp; mani of hem to deþ sting; Wiþ scharp swerd of gode egge Þe liif þai dede mani on legge. Of .xiiii. þousand, boten fiue, No aschaped to king Rion oliue, Wiþ michel sorwe &amp; michel care, &amp; þat al forwounded ware; King Rion al þai teld, Hou her feren weren aqueld. Wel wroþ was king Rion þo &amp; made diol &amp; michel wo, &amp; swiftliche he sent his sond Ouer al in to Irlond &amp; in to Danmark al so; Þe messangers forþ gun go, Þat bere letters &amp; tidinges To on &amp; .xx. strong kinges, To hundred .m. þat schulden bring, &amp; .l. .m. of heþen genge &amp; for to ?er her spending, &amp; so þai dede, wiþ outen lesing. After þis bataile &amp; scumfite Our men, boþe gret &amp; lite, To gider gaderd hem comonliche &amp; comen hom nobleliche &amp; biforn hem driuen al þe pray Of .xx. .c. cartes, y say, &amp; com to Carohaise, þat riche toun. Wiþ ioie &amp; wiþ processioun. King Leodegan þo hete His men nimen þat pray skete, Þat in þe tventi .c. cartes was, Taken it Arthour more &amp; las. So deden þe kinges kni?tes; Arthour nome it anon ri?tes &amp; parted it wel curtaisliche Bi Merlins conseil, sikerliche, &amp; so miche ?af his ost Blaise, Þat riche him made &amp; wele at aise; Ac Arthour no Ban no forþ his host No lenge wiþ Blasie soiourne most, Ac to court þai were yfeched raþe &amp; ydon in riche baþe; Gveneour wesche þe king Arthour &amp; Ban &amp; Bohort wiþ honour; Gvenore, anoþer damisel, &amp; oþer maiden fair &amp; fel Weschen alle her gentil feren. Here ?e schul now yheren, Hou þe oþer Gvenour was bi?ete: Y wil, þat ?e it alle wite. Þo Leodegan spoused his quene, A burmaiden sche hadde fair &amp; schene, On fair maner &amp; gentil wise, Þat serued þe leuedi of hei?e prise; Þe kinges steward, Cleodalis, Sei?e þis maiden of gret prise &amp; spac so fair to þe king, Þat he wedded þat swete þing. After a ?er oþer to, ywis, Þat gentil kni?t Cleodalis Went, þer him hete þe king, &amp; left his wiif in þe quenes ?eming, &amp; ich ?ou sigge, par ma fay: In þe quenes chaumber sche lay. Ich ni?t it was þe quenes maner, To chirche gon &amp; matins here; Al so þe quen herd matines, Þe king aros bi wrongful lines &amp;, what bi loue &amp; what bi striif, He forlay þe stewardes wiif &amp; bi?at a maide of gret mounde, Þat was Gvenour þe secounde; &amp; fram þat time al afterward, He binam þe wif his steward &amp; hadde hir fer in on castel trist, Whiderward, þe steward nist. Naþeles, Cleodalis, Þat gentil kni?t of michel priis, Noiþer in seruise no in bataile No feined o?ain þe king, saunfaile. Þis Gvenour was þe oþer so liche, So pani is oþer, sikerliche. Þese weschen þis gentil man &amp; leyd tables after þan; Leodegan nam ?eme wiþ onour, Alle þe oþer born king Arthour. King Arthour sat, wiþ outen fable, Midelest at þe hei?e table; King Ban at his ri?t half sat, Ac þe oþer half king Bohort at; Afterward her compeinie Was yset, þritti &amp; neie, &amp; next hem, wiþ outen fable, Sat þe kni?tes of þe rounde table; After þat ysett were þere Al þo oþer, after þai were. In halle þai hadden riche seruise: Where to schuld y þat deuise? Ac Gveneour, wiþ outen les, Serued Arthour of þe first mes; Leodegan, þat wele y say, Biheld his douhter &amp; Arthour noblay; So michel on hem he þou?t, Þat of mete no drink he no rou?t. A noble kni?t, Herui de Riuel, Vndernam his semblaunt wel &amp; seyd: “Sir, þi þou?t lete be &amp; make þine ostes gamen &amp; gle: Eten &amp; drink men schal on benche &amp; after mete in chaumber þenche!” Þe king þis tale vnderstode &amp; made his gestes semblaunt gode, Ac on Gveneour biheld Arthour &amp; was al nomen in hir amour, Ac he tempred so his blod, Þat non oþer it vnderstode. Gvenoure on knewes oft gan stoupe, To serue king Arthour wiþ þe coupe, &amp; he seyd to hir, saunfaile: “Crist lete me ?eld þe þi trauaile!” &amp; sche seyd to him: “Sir, gramerci, It nis nou?t to ?eld, sir, ie vus dy, Ac swiche a þouand, so y be, Sir, no mi?t it ?eld þe, Þe help &amp; þe trauail &amp; þe honour, Þat ?e han don to mi lord, &amp; ?our socour: Yherd be Iesus Cristes sond, Þat ?ou sent in to þis lond!” Gveneour was euer tofor Arthour &amp; serued him wiþ gret honour, &amp; bifor eueri gentil man was Maidens, to serue wiþ gret solas; Þer were trumpes &amp; fiþelers &amp; stiuours &amp; tabourers; Þai eten &amp; dronken &amp; made hem glade; &amp; þo þai were al glad made, Þe cloþes weren vp ydrawe &amp; þai weschen, so it was lawe. After mete asked king Ban To þe king Leodegan, Whi Gvenour, his douhter precious, To sum gentil man nere yspouse, Seþþen he no hadde non airs. “Certes, sir,” quaþ Leodegan, “vairs, ?if were ner, so mot y liue, Sche were mani day y?eue; Wist ich owhar ani bacheler, Vigrous &amp; of mi?t cler, &amp; he were of gode linage, Þei he nadde non hirritage, Mi douhter ich wald him ?iue &amp; al mi þing, wiþ to liue!” For king Arthour þat he seyd; Merlin þo toforn hem pleyd &amp; cleped vp king Arthour &amp; Ban &amp; her feren fram Leodegan, So þat Leodegan mi?t of no þing More wite of her being; Þer seyd Merlin anon ri?t To king Arthour al þe slei?t, Þat Wawain &amp; his feren of mounde Hadde ydon biside Lounde, &amp; al, þat þer whiles schuld falle, He teld þer biforn hem alle, Wher þurch bliþe in þat toun Þai bileft til þe assensioun. Lete we now here king Arthour &amp; his feren wiþ gret honour, &amp; hereþ of þe chaunces ille, Þer whiles in Inglond bifelle! Listneþ now, fele &amp; fewe: In May þe sonne felleþ dewe; Þe day is miri &amp; draweþ along, Þe lark arereþ her song, To mede goþ þis damisele &amp; fair floures gadreþ fele. King Arthour is leued at Carohaise &amp; alle his frendes, wele at aise, &amp; euerich cite, þat was his owe, Castels, tours, hei?e &amp; lowe, He dede warnise wiþ store þan, Þat he no douted non haþen man. Ac swiþe gret confussiouns Bifel þer whiles to our barouns, Þat were ywent ato wel wide, Euerich to loke his owen side. In þis time a messanger cam To þe king, sir Cradelman, &amp; seyd, so ich writen finde: “Of paiens .xx. þousinde Comeþ a boþe half Arundel, Yarmed swiþe wel!” Swiftliche þe king Cradelman Nam .x. þousand armed man; Haluendel tok Pollidamas, His nevou, þat gode kni?t was, Þe oþer del him seluen he tok, So we finden on þe boke. Þai riden forþ anon ri?t, Til þai com to hem, a pli?t, &amp; founden hem on a grene plas, Ich of hem slepeand was; Al abouten þai biclept hes &amp; smiten on, wiþ outen les, Wiþ hors fete þai riden hem on &amp; þurch stongen mani on; Þurch swerd &amp; ax, spere &amp; kniif Þer les mani a man þe liif; Non hadde mi?t, hem to were, Noiþer wiþ swerd no wiþ spere, Ac alle, þat euer mi?t flen, Swiþe gun oway ten To a castel, wiche held Cramile, Þennes ouer þre mile, Hei?e &amp; strong, a roche opon; Hir broþer hi?t Bordogabron: Þer was in wiþ hir þo .xx. þousand paiems &amp; mo; .xv. þousand king Cradelman Slou? of þat heþen man; Þe fiue þousand flowen oway, Our folk hem suwed, par ma fay. Þe paiens, þat wiþ Cramile were, Her feren þai sei?e misfare; ‘As armes!’ gred alle, þat þer was, Boþe þe more &amp; þe lasse. .xiiii. þousand lopen on stede, Armed alle in riche wede, &amp; smiten on king Cradelman; Þer was miche slei?t of man. Þer whiles þe gentil men of Arundel Wenten out &amp; seseden wel Gold &amp; siluer &amp; purpel pelles, Mete &amp; drink &amp; mani þing elles, Þat þe paiens þer hadden late, Þai went to Arundel &amp; schet þe gate &amp; stowen vp hei?e on þe walle, To sen, what mi?t to our bifalle. Bi þat þai com on þe wal on hei?e, Cradelman was scomfite nei?e; Doun þai lepen of þe walle, &amp; ‘as armes!’ þai gredden alle; On gode hors þai lepen of priis, Fiue hundred þer were, ywis, To socour &amp; comen anon &amp; halp wele Cradelman, Þat hadde lorn of ten þousinde Þe þre þousand, so y finde. Þe paiens of þousindes fourten Þe four hadden lorn, so y wen. Ac þer swiche bataile aros, A boþe half þat hem agros; Ac our had hadde þer more wo, No hadde a chaunce ben, þat bifel þo; For þe king of þe hundred kni?tes Com hem vp þo forþ ri?tes, Þat hadde yherd bifore teld, Hou paiens þe cuntre hadde aqueld, &amp; come priueliche, paiens to aspie, To binimen hem her robrie; .x. þousand he hadde gode kni?ten, Þe haluended he dede di?ten To Morganor, his steward, In armes stalworþ &amp; hard. Þis dasched on þe Sarrazins Wiþ gode wille &amp; hert fins; Eueriche wiþ his strong spere Þurch a Sarrazin gan it bere; .v. forlong he dede hem recoile &amp; vnder hors fete defoile; Ich on oþer fast hewe. Ac þe Sarrazins þo it sewe, Hou þat men her folk hit &amp; hou fele fel in litel fit, Þai arered a cri of more wonder Þan tempest o fer or þonder; Alle, þat euer fle mi?t, Oway flowen anon ri?t. Ac our kni?tes &amp; our barouns Hem tau?t so her lessouns, Þat of fourten þousand fram deþ No ascaped bot þre vnneþ; Of hem ran as michel blod, So in riuer, when it is flod; Þer lay of paiens mani tasse, Wide &amp; side, more &amp; lasse; Mani fair stede dede þer lay &amp; mani wiþ blodi sadel ?ede astray, For seþþen first in on þrawe, Fiftene þousand þer were yslawe, &amp; er weren, al so ich finde, Afor yslawe þritten þousinde. Þus fele þai slou? of hatþen, Þat schuld hem no more waite scaþen; It þou?t hem a fair praie, Ac þo at arst agan her joie, For euerich oþer knewe sone &amp; þonked god midydone Of þe help &amp; þe socour, Þat eueriche dede oþer wiþ vigour, &amp; anon wiþ outen onde Went in to Arundel, ich vnderstond, &amp; dede biri þat ich day Þe cristen in chirche hay; Of þe paiens, þat were in lond, Gret conseil þai held, ich vnderstond, Þo seyd þe king Angvigenes, Þe king of þe hundred kni?tes wes: “Ich rede, we sende our sond To alle our peres of þis lond, Þat we ous geder to gider alle &amp; on þe paiens at ones falle &amp; fonden bi fine mi?t, To slen hem alle doun ri?t!” “Certes,” quaþ Cradelman, “Me þink, þat nere nou?t wele don, For o?ain on of our men Beþ mo þan þritti &amp; ten; ?ete is better for ich cas, Þat eueriche baroun loke his pas &amp; aspie hem bi tropie &amp; so fond hem to astroie. No schal ich no non of mine Ben bihinde for deþ no pine!” Þo þai hadden seyd þis word, Ich bitau?t oþer our lord; Anon hom ich of hem went, cert, Of þat pray ich hadde his part, Where þurch þai mi?ten after long Þe better hem ?eme fram wer &amp; wrong. Lete we now þes bileuen here &amp; speke we now of her fere! Þer comen vp fer bi norþ Ten riche soudans of gret worþ. Þe first king hete Oriens; Þe oþer hete Pongerrens; Þe þridde hete Mangloires; Þe ferþ het Gondeffles; Þe fift soudan het Sorbars &amp; þe sext het Pincenars; Þe seuend soudan het Fraidons &amp; þe hei?te Salbrons; Þe nei?d het Maliaduc, Þe tenþ Bargon, an heþen douc. Þes comen vp, so ich finde, Wiþ fiften .c. þousinde &amp; wiþ þe stouer of to ?are: Þer wiþ þai mi?t wele fare. Ac þo þai comen vp on lond, Þai senten her folk, ich vnderstond, Bi seuen þousand &amp; bi hei?te, Vplondismen to sle doun ri?t; Bi ni?en þousand &amp; bi ten Þai senten about, to slen our men. In þis sorweful time &amp; lange In to þe cite of Coruanges Messangers com to Angvisaunt, þe king, &amp; teld him reweful tiding: “Sir,” he seyd, “bitven þis cite &amp; Lauernv Fiftene þousand be comen nov, Sarrains, þat wiþ fire wilde Brennen man, wiif &amp; childe; Bot þou hem socourest anon, Þai be forlorn, euerichon!” Þe king was sori &amp; no þing bliþe: “As armes!” he grad swiþe; .xv. þousand al armed, ywis, Þer lopen on gode hors of priis To on hille &amp; gun hem hei?e, Þis mesauentour for to aspie. Þo sei?e þai al þe cuntray Stonden brenand on rede lei?e, Man &amp; woman vrn so dere Ouer al for dout of þe fer; Mani man for drede lete his wiif, Þe wiif hir child, þe child his liif. Quaþ king Angvisaunt: “Woleway, Þat ich euer bot þis day, &amp; þat ich euer schuld sen Þus miche rewþe on erþe ben!” His men þer he schift ato, Half he tok him self &amp; mo, &amp; haluendel he toke Gaudin, Þat was a kni?t hardi &amp; fin, Þat seþþen wiþ his mi?ti hand Wan þat maiden of þe douke Brauland; Þese smiten þe hors of priis &amp; deden hem gon gode scour, ywis; Þurch mani bodi haþen Her launces þai dede baþen; After þat her swerdes þai drowen &amp; sexti þousand to grounde slowen, Els who seyt, it is al for nou?t, For þai wer abrod ydrey?t; Ac sone þer after, nou?t for þan, Fourti þousand after hem cam, Ac our þurch godes mi?t Wele hem stode o?ain to fi?t &amp; cleued mani heþen hounde Fram þe toþ to þe grounde &amp; deden al forþ manliche, For leuer hem were be ded, sikerliche, In manschippe &amp; in trewþe, Þan euer more liue in rewþe, &amp; so nobliche her dint bisett, Þat neuer men no deden bet. Allas! allas! gret pite Sone fel on þis gent meine: Lenger douren þai no mi?t, For opon hem com anon ri?t Þe forseyd soudans ten Wiþ alle þe cuntre wrei?en of men &amp; biclept al about Our litel cristen rout &amp; slou? of our compainie, Verament, þousandes ni?e. Þo was þer of .xv. þousand Yleued bot sex bihinde &amp; þe oþer flowen al so ?erne, So her stedes mi?t erne; Ac þer no hadde non scaped oway, Nadde chaunce comen fram Crist on hei?e. Vriens, þe king of Schorham, Þe Sarrazins bihinde cam &amp; his nevou Baldemagu, A strong kni?t of gret vertu, Wham Vriens ?af half his lond Out of Owains, his sones, hond; Þese wiþ hem .xii. þousinde brou?t, Þat of dede litel rou?t. Men hem teld of michel sorwe, Þer fore þai went out bi þe morwe &amp; þou?t, to don sum alegaunce Pouer men of her greuaunce, &amp; comen hem sodanliche Opon alle þe paiens, sikerliche. Þese weren alle gode kni?t &amp; flongen opon þe paiens anon ri?t; Wiþ strong launce, god it wot, Euerich a paiem þurch smot, &amp; sum wiþ o launce schaft, What þurch mi?t &amp; godes craft, Four oþer fiue slowe; Þer after ich his swerd drowe, &amp; ich ?ou telle for soþe &amp; siker: Þer bigan a stern biker, For þe Sarrazins turned o?en On king Vrien &amp; his men. Þer was mani heued ofweued &amp; mani to þe midel cleued &amp; mani of his hors ylust; For soþe, þer ros so michel dust, Þat of þe sonne schineand bri?t No man mi?t haue no si?t; Here &amp; þer crie &amp; honteye, Men mi?t hem heren þre mile way. King Anguisaunt &amp; meine his Was yflowen a fer weys; Socour com, þat he vnderstode, &amp; turned o?ain wiþ hardi mode On þe Sarrazins &amp; smite Wiþ swerdes, þat wele bite, &amp; a þousand on a rawe Þai haden sone brou?t o dawe. Þat was bataile of mende Bitven deuelen &amp; kni?tes hende; Þe Sarrazins ost &amp; pray Last fele mile way. Vriens at þat o nende fau?t &amp; his kni?tes, þat spared nau?t. Angvisant fau?t at þe oþer ende, Non no mi?t com oþer hende No bi fele wayes sen, So fele deuelen hem were bitven. Our folk wi?tliche hem gan were Wiþ ex &amp; swerd &amp; scharpe spere; ?ete hadde þai lorn gret lore &amp; slei?st, ?if on hem no hadde comen þe ni?t, Þat þai ne sei?e miche no lite, Ani to oþer ari?t to smite. Ich wot, for soþe, of þe heþen men Were yslawe swiche ten, Þan were of our cristiens; Ac swiþe anon þo wiþþerwins Her pauilouns þo telten ri?t, For to bileue al þat ni?t. King Aguisaunt went hom To Coranges ri?t anon; Ni?en þousinde hem were yslawe. Þo þe citeseines it sawe, Þer was mani leuedi, Þat sore biwepe her ami, &amp; mani gentil damisele Hir fader biwepe wiþ teres fele; Þe soster biwepe her broþer &amp; euerich frende biwepe oþer. Þis time went king Vrien To þe cite wiþ alle his men; Al so he com bi þe way, He fond cartes &amp; michel praye &amp; loges &amp; pauilouns Telt on a swiþe grene roum. Þo asked king Vrien, Wiþ whom þai weren &amp; wos men. Þai seyd, wiþ king Brangore &amp; Wandlesbiri, &amp; lay þore; Of Sessoine þis hei?e king was &amp; hadde made al þis purchas Opon our men, ywis, For þe sibred of douke Angis. King Vriens, wiþ outen abode, &amp; al his folk on hem rode, On her heueden, &amp; feld adoun Boþe loges &amp; pauiloun. To mete þai weren alle yset; For soþe, hem was litel þe bet, For on hem were stet þe hors &amp; defoiled her foule cors. Tables, cloþes, bred &amp; wine, Plater, disse, cop &amp; maseline Was vnder hors fete totoiled &amp; mani riche þing defoiled. Vnarmed were þe paiens alle, Our folk hem gun to talle; Wiþ swerd &amp; ax, spere &amp; kniif, Þai binome þe paiens her liif &amp; so hem tohewe anon ri?t, Þat þai nadde power, o?ein to fi?t, Bot were al yslawe in litel stounde, Euerichon vnto þe grounde, Bot fourti paiens vnneþe, Þat hem ascaped fram þe deþe, Wiche þat ni?t vnderfenge Oriens, þat riche king, &amp; miche biment, þat he no mi?t Awreken hem þat ich ni?t, Ac amorwe he wold fond Brennen &amp; spillen al þis lond. Amonges men it were ille, ?if eueriche vnwrest hadde his wille. King Vriens &amp; his kni?tes, siker, After þis ich noble biker Token al þis riche praie, Pelles, purper, gold &amp; monaye; .v. hundred somers, wiþ outen lesing, Þer were charged wiþ riche þing, &amp; sex hundred cartes, so y biþenke, Ful of flesche &amp; mete &amp; drinke; Alle þai ladden wiþ hem þis In to þe cite wiþ ioie &amp; blis. Þe hei?e boþe &amp; þe lawe Þe bet ferd gret þrawe. Lete we now be þis soiourne &amp; speke we of Oriens wroþ &amp; morne For þis ich .viii. þousinde, Þat were yslawe him bihinde. Amorwe aros king Oriens &amp; hete castels bren &amp; touns, &amp; alle þe houses, þat þai founde, Þai schulden bren in to þe grounde, Man &amp; hounde, wiif &amp; child, Þai schuld bren wiþ fer wilde; &amp; so þai deden, wiþ outen pite, &amp; spredden abrod in þe cuntre &amp; setten on rede laite Al þat euer þai mi?ten awaite. Saigremor, a child noble, Was comen fram Costentine noble, In þis time, þat ?e heren, Wiþ seuen hundred gentil feren, Of king Arthour kni?tes to ben, ?if þai mi?t so yþen; Þes metten children &amp; wiues, &amp; men, to sauen her liues, Vrn &amp; stirten þer &amp; her, For houndes so doþ þe wilde der. Segremor hem asked, whi Þai vrn &amp; made swiche cri; Þai seyd, for drede of þe haþen, Þat hem brent &amp; dede scaþen; Þai asked, where was þe king Arthour, &amp; þai him swore, bi seyn sauour, To Carmalide he was ygan, To help king Leodegan. “Certes,” quaþ Sagremoret, “Oþer we schul sterue in þis flet Oþer doun leggen of þis haþen, Þat in þis lond doþ swiche scaþen!” Þer þai hem armed swiþe wel, Boþe in iren &amp; in stiel, &amp; .v. hundred of vplond Com to hem, ich vnderstond, &amp; dasched on þe paiens wiþ hert gode, Þat were sprad þo abrode, Þat .v. hundred in litel stounde Þai laiden doun wiþ deþes wounde; Ac sone afterward hem bihinde Come ?ete fourti þousinde, Þat were wiþ Oriens, þe king, &amp; afterward, wiþ outen lesing, Sexti þousand &amp; mo Come wiþ king Oriens al so; Þus fele þer comen &amp; no las, Wiþ outen þe cuntre, þat ful was. Ac in þis time an eld man As messanger to Wawayn cam In to þe cite of Lounde &amp; him gret in þat stounde &amp; seyd: “Wele yfounden, child Wawayn, Crist saue þi mi?t &amp; þi mayn &amp; alle þi compaynie fre, Þat ich here about þe se! Sagremor, a ?ongman noble, Is ycomen fram Costantine noble &amp; seuenhundred ?ongman gent, To sechen king Arthour, verrament, Of him to afong swerd of stiel &amp; to seruen him swiþe wel; In Souþesex þai ben ariue In strong periil of her liue; Þis letters þai senten þe: Her nede þou schalt yse!” Wawain þis letters redde anon &amp; seyd to his feren ichon: “As armes, feren, nede it is! Y nold for þis cite, ywis, Þer þat Segremor were ded, Bot we him holpen &amp; deden red!” To þeld cherl he ?aue a stede, Þat hem brou?t þat message at nede, &amp; he hem tau?t þan way Toward Segremor þat ich day. Þai no hadde no desturbing No of paiens no meteing; Þis ich eld messanger Hem ledde boþe swiþe &amp; ner, Þat al bitimes, saunfaile, Þai mi?ten com to þat bataile. Wawain hadde wiþ him, so y wene, Of orped boies þousandes fiftene, &amp;, as he rode bi þe way, Euer he gadred mo, y say. Comand þese lete we &amp; speke of Segremore so fre! Fourti þousand smiten him on &amp; he o?aines hem anon; .xii. hundred o?ain fourti þousinde Ferd, so smoke o?ain þe winde; Naþeles, y telle it ?ou, Seigremor &amp; his hadde swiche vertu, Þat on of his, ?if þe oþer was feld, Þer o?aines tventi he queld. Ac þis was teld Oriens bihinde, Þat was cominde wiþ sexti þousinde, &amp; he for þe lore &amp; for þe anoie, Þat he hadde þat oþer day, Hete, men schuld abouten hem gon &amp; hem nimen, euerichon. Abrode þai ?eden, wiþ outen doute, &amp; þe children comen about; Þe cuntre was ich way Of armed paiens ful, þai say; Segremor no his fer No mi?t flen in non maner &amp; hadden ment, hem to ?eld, Ac fer fram hem þo hye biheld, Fele baners þai sei?en com &amp; after hem gret trom; Þo seyd child Sagremoret: “?if we wel gunne, do we now bet, For, yherd be our saueour, Y se ?ond com gret socour!” Þan þai werd hem wiþ swerd naked, Þat, so fer so þai mi?ten take, Non nei?e hem com no mi?t, Þat þai no slowen doun ri?t. In þis time com Wawain &amp; his feren wiþ gret main; Euerich of hem gan to bere Þurch a Sarrazin wiþ his spere; Afterward swerdes þai drowe &amp; sexten þousinde to grounde slowe; Mani mouþe þe gres bot &amp; griseliche ?ened, god it wot; Paiens floted in her blod: Euer is Cristes mi?t gode. Wawain to Sagremor com þan, &amp; king Oriens werd him fram; Wawain ?aue Oriens swiche a flat, Boþe on helme &amp; ysen hat, Þat he to grounde fel plat þere, Al so he stef &amp; stan-ded were. His folk abouten him pres made, Euerich gan to crie &amp; grade For her lord, &amp; vp him toke, So we finden on þe boke. To Wawain þer com a kni?t &amp; bad him wende anon ri?t Toward Camalot wiþ his felawe; &amp; so he dede in þat þrawe, &amp; al his feren, god it wot, Went toward Camalot. Þer whiles þe paiens aboute were. Her soudan for to arere, Ac þer after a litel while, Wele þe mountaunce of a mile, Oriens his limes drou? &amp; gan arise of his swou? &amp; seie þe diol sorweful &amp; grim. Þat his folk made for him. Vp he lepe wiþ chaufed blod, So him no were nou?t bot god, &amp; asked anon, ywis, Newe armes &amp; newe hors of priis &amp; newe swerd &amp; newe launce, To nimen of his fon veniaunce. Þat he asked was him founde, &amp; he went forþ in þat stounde; Sexti þousand paiens &amp; mo Her steden after smiten þo. Wawain sei?e her coming coue &amp; dede þe best wiþ hem houe, Wele an tventi oþer mo, &amp; al þe oþer toforn hem go To Camalot, þat cite, To keueren wiþ his meine, &amp; he bihinde to ben bi cas, To susten þe paiems ras. Þe paiens token ouer our men &amp; fast leyd opon hem þen, Ac Galathin &amp; eke Wawain &amp; Gveheres &amp; Agreuain, Gaheriet &amp; Sagremore &amp; þe oþer, y teld bifore, Bihinde þat bileued were, Euer were here &amp; tere &amp; wiþ swerd &amp; scheld &amp; spere Her folk toforn wele gun were. Þo com Oriens to Wawain rideinde Wiþ a spere gode scoure bihinde, &amp; wende Wawain hit þurch out, Ac he failed, wiþ outen dout, For he smot him forbi, &amp; Wawain for gret hei?e Hitt him wiþ his swerd a plat Amidward þe ysen hat, Þat he tombled in þat stounde Stef aswon to þe grounde. Segremore smot Orian russel On his schulder bi þe haterel, Þat schulder &amp; arm &amp; ribbes alle He doun kitt wiþ liuer &amp; ?alle. Galathin smot Placidan Amidward al his man, Þat þe heued flei?e fram þe bouke, Þe soule nam þe helle pouke. Agreuain toke a launce long &amp; rode o?ain a geant strong, Guinat þat hete, god it wot, &amp; þurch þe hert he him smot. Gveheres turned his pas O?ain a geaunt, þat hete Tauras, &amp; bare him þurch wombe &amp; rigge, His liif he dede him þere legge. Gaheriet mett þe douke Fannel Wiþ a launce, þe soket of stiel, &amp; smot him þurch rigge &amp; brest bon; Þe geaunt fel ded anon. ?ete þai smiten forþ on hast &amp; þre oþer of hors cast &amp; wiþ her meine euerigrot Smiten in to Camalot. Bot Wawain &amp; Galathin &amp; Sagremore of gentil lin, Þat riden wiþ her hors Amid Oriens cors, Him for to sle, wiþ outen doute, Ac mani þousinde com him aboute, Þat Oriens binomen hem; Ac Oriens slou? bi fiue &amp; ten; Bi fiue mi?t þai breken hem fro &amp; in to Camalahot wenten þo; Ac Wawaines breþer, for soþe to sain. In Camalahot misten Wawain; &amp; þe þre deden hem o?an, Wiþ hem went anoþer man; Out at þe gate þis þre stetten &amp; on his stede þat cherl metten, To Wawain þat þe letters brou?t, &amp; swiþe fair þai him bisou?t, He schuld hem tel, fer or nei?e ?if he owar Wawain sei?e; He seyd anon to hem o?an: “Certes, ?e be nice men: Whiderward were ?e ycrope? In ?ou is ful litel hope, Þat ?our broþer lete among his fon, &amp; ?e to herberwe gun gon; For ?ou he may now ligge yslawe: No telle y ?ou nou?t worþ an hawe!” Þese were aschamed &amp; anoid Of þat þe cherl hem hadde seyd, For stoutelich he haþ hem chidde; Þe hors þai smiten þe spurs mide &amp; sone þer after her broþer metten Wiþ his to feren &amp; hem gretten &amp; asked, hou it wiþ hem was, &amp; þai seyd: “Wele, þurch godes gras!” Towarde þe toun anon þai stetten &amp; þe cherles stede metten, Þe arsouns blodi, bibled þe hors, Ac hye no sei?e nou?t þe cherls cors; “Allas!” quaþ Wawain, “allas! allas! Verrament, þis stede it was, Þat ich ?aue þat eld man, Wiþ letters to Londen þat to me cam!” “?a, who rett?” his breþer quaþe, “Hei?e we to toun raþe!” For he hadde arst seyd hem schame, Þai lowen þer of &amp; hadde gode game. Wawain sou?t him here &amp; þer, Ac he no fond him no where; It nas no wonder, sikerliche: Merlin him turned flesche &amp; liche &amp; was bicomen a garsoun, In hond berand a tronsoun, &amp; ?ede hem alle þo among. Þo Wawain hadde sou?t him long, To Camalahot þai wenten on hast &amp; schetten after þe gates fast, Drowen brigge &amp; eueri pin, In pais &amp; held hem þer in. Ac þo Wawain sei?e Sagremor, Þer was ioie, bi godes or, Fair clepeing &amp; welcominge &amp; to Iesu Crist þonkeinge, Þat ich oþer hadde ydon, &amp; destroied her fon. Þer þai soiournd mani day, Wiþ outen ani kin anoy, &amp; sei?en paiens, seriaunce of helle, Þat no tong no mi?t telle, Al day passen hem forbi Wiþ howe &amp; noise &amp; grete cri. Lete we hem here soioiuringe &amp; speke of þe oþer kinge. Now telleþ þis romaunce, cert, Oriens was sore yhert Tofore Camalahot in þe pleyn &amp; wounded of child Wawain. For his hurtinge &amp; his damage He was nei?e wode &amp; eke rage; He wald him wreke anon ri?t, Ac it was almost þo ni?t, Ac to eke, þat fele of our Were wiþ inne walle &amp; bour &amp; ouer alle stert him fro, Þat he no mi?t comen hem to; Als so fer, al so he mi?t, His folk &amp; he went þat ni?t &amp; her pauilouns telt &amp; made hem at aise wiþ flesche &amp; selt. A morwe king Oriens aros; Wele mani men þer of agros; Bi ten þousand &amp; bi fiftene He sent about, to do men tene; He hete bern in to þe grounde Man &amp; hous, al þat he founde, &amp; so he dede þre jurneie Ouer al bi ich way; Man &amp; hous þai brent &amp; bredden &amp; her godes oway ledden, Wiþ outen nombre, cartes fele Þai ledden o way wiþ alle wele &amp; setten þe cuntre a fer wilde Wiþ man &amp; wiif &amp; wiþ childe; Ac mani ascaped, sikerlik, Into þe lond of Camberuic &amp; comen to þe douke Estas, Douke of Arundel þat was, Biforn him &amp; fel on croice &amp; grad on him wiþ pitous voice &amp; seyd: “Sir, for godes gras, Þine help, þine ore in þis cas! Sarrazins wiþ griseli chere Þis cuntre haþ sett a fere, In vplond &amp; in toun Euerich hous han brent adoun, Of child &amp; man &amp; eke of wiif, Alle, þat þai mai nimen, þai reue þe liif; Sir, help ous at þis nede, Oþer we ben euerichon dede!” “Now, lord,” quaþ þe douke Estas, “Help ous for þine holy gras!” For þe pite, þat he sei?e, Sore he wepe wiþ his ei?e. Wiþ him was þe lord of Paerne; He gred: ‘As armes!’ swiþe ?erne; Ten þousand wiþ him he toke, Þe oþer left, þe cite to loke; Forþ he went swiþe anon, What he com to king Clarion, Þat woned fram him bot litel swiþe; Þe king of his cominge was bliþe, &amp; seyd him, so ich tofore teld, Hou þe paiens his folk aqueld. “What rede,” quaþ king Clarion, “Waldestow ?euen ous, to don? ?if þai pas ous bitven, We are lorn, so mot y þen; Man &amp; best in þis cuntray Were destroid &amp; alle away!” “Certes,” quaþ þe douke Estas, “We schul laten in þis pas Of our men a parti &amp; nim wiþ ous fair compainie &amp; wenden ous wel swiþe on hast To Brekenham, to þe forest, In þe wode &amp; hide ous; &amp; þurch þe grace of swete Jesus So we schul wele aspie Þe paiens doinde robberie &amp; smiten on hem &amp; sle hem doun &amp; þe pray bring in to our toun!” Quaþ king Clarion: “God, merci, What conseil seistow, gode ami? Hou schuld we o?ain hem fi?t? Y dar þe mi treuþe now pli?t, Þei our folk tohewen waren To smale morsels, so beþ taren, To ich of hem, vnneþe men mi?t A morsel of ous to hem di?t!” “A, sir,” quaþ þe douke Estas, “Wiþ ous schal be godes gras: His grace is better in to afie, Þan armour oþer compeinie; &amp; þai be spred wide here &amp; tere, &amp; we ben al to gider here: Ich hope þurch Iesu Crist, We schul hem driue, so sonne doþ mist!” “Certes,” quaþ Clarion, þe king, “Þer o?ain am y no þing, Ac alle hem to asaily, Forþ to wende, icham redi, ?if ?e so reden, þis pouermen.” “?is,” quaþ þai euerichon, “Sir, par seynt charite, Rewe on ous &amp; haue pite! We han leuer sterue ari?t Wiþ manschip &amp; in fi?t, Þan sen kin &amp; wiif &amp; child &amp; ous forbren in fer wilde!” Þe king for pite wepe, a pli?t, &amp; seyd: “Certes, ?e han ri?t!” Þo schosen þai, so dieu me saut, A noble kni?t, lord of Nohaut, &amp; þe lord of þe toun sori, Brandris, a kni?t hardi, &amp; Brehus saun pite al so, A feller kni?t mi?t non go; Þese bileft þer ri?tes Wiþ a þousand orped kni?tes, Þe cuntre to loke &amp; þe paþe Fram Sarrain, þat wald hem scaþe. Þe lord of Paerne, so ich finde, Þer toke seuen þousinde; In to þe forest of Rokingham Wiþ hem alle forþ he nam. Þe douke Eustas &amp; Clarion, þe king, Bi anoþer way went, wiþ outen lesing, &amp; helden hem a litel bi hest Vnder þe selue forest. In May is miri time swiþe, Foules in wode hem make bliþe; In euerich lond arist song; Iesus Crist be ous among! In þe forest of Rokingham Hidden hem our cristen man; Þer was a launde of noblay, Where come to gider seuen way; Þai hem hidden a litel þer bi, For to aspien, sikerli. Þe route of þe Sarrazins &amp; þe pray, Þat mi?ten comen of selcouþe cuntray, For to skecken on hem on hest, When þai sei?e time best. Al so þai were þere soiourninge, Abouten vndren com gret cartinge Bi ich of þis seuen way, Ful of ich maner pray, Of venisoun &amp; flesche &amp; brede, Of broun ale &amp; win white &amp; red, Of baudekines &amp; purpelpelle, Of gold &amp; siluer &amp; cendel; Sum þai brou?t fram her lond &amp; robbed sum in Inglond. Þis carting lest mile ways, For soþe, hou fele, no can y say. Fif þousand ?ede, þe cartes to loke, So we finden on þe boke; To hem dassed þe lord of Paerne Wiþ seuen þousand al so ?erne &amp; þe carters euerichon Of liif days þai brou?ten anon, &amp; her lokers, anon ri?tes, Fif þousand heþen kni?tes, Þai metten wiþ swerd &amp; kniif, Þat non ascaped wiþ þe liif, &amp; nomen swiftlich al þat pray &amp; ladde it þennes to mile way In to þe toun of Arundel &amp; þer it token to ?eme wel, &amp; went hem o?ain anon To þe king Clarion. Ri?t also þai comen ware, Fiftene þousande þer comen fare, Sarrazins yarmed wel, On gode hors, in yren &amp; stiel; Our kni?tes were, so y finde, Gode kni?tes tventi þousinde, Þai smiten þe hors &amp; lete þe rain &amp; metten þe paiens wiþ gret main. King Clarion mett king Guifas, Sexten fet o lengþe he was; He hit him wiþ þe speres ord Þurch &amp; þurch scheldes bord, Þurch out hauberk &amp; aketoun, &amp; bar him of his hors adoun; His schaft tobrast, þe geaunt fel, His nek bon he brac þer til. Þe douke Estas of Arundel Mett a king, sir Mirabel; Þe paien on him brac his schaft &amp; hitt him on þe side laft; Þe douke him hit in þe brest &amp; wiþ his dint hard þrest An ellen long þurch þe bouke; Þe soule went to þe pouke. Þe gode kni?tes, þat wiþ hem ware, Þe oþer to þe grounde bare; Wiþ dint of spere &amp; of swerde egge Þe paiens þai made to deþ legge; Bitven vndren &amp; none, so y finde, Of hem þai slowen ten þousinde; Þer lay mani paien þurchþrest, Heued of smiten &amp; fot &amp; fist; Bi þe blod of hors &amp; man A mile men mi?t haue ygan; Of hem fiue þousand, þat wald scape, Toward king Oriens gan rape; Our cristen hem suwed at þe rigge &amp; spared nou?t, on to ligge, What king Oriens þai saye Wiþ folk wreien al þe cuntraye; O?ain þai wiþdrou? hem þo &amp; conseil toke. what to do. Doun of her destrers þai li?ten, Her stedes to rest, her armes ri?ten, &amp; afterward made a renge Of hem alle þe launde alenge, For þai nold for no gode, Þat paiens binomen hem þat wode. Þo asked Oriens an hast His folk, were of þai weren agast; “Sir,” þai seyd, “here tofore Beþ tventi þousand oþer more Cristen men, þat ?our kni?tes Han yslawe doun ri?tes, &amp; sodanliche þai com ous on, Er we sei?e of hem on, &amp; no hadde we þe better be, Hem ofscaped nadde we!” “A, Mahoun!” seyd Oriens þo, “Þou nart no god worþ a slo; Þer fore þi folk þou dost no gode, So for cristen doþ her lord! Com forþ,” he seyd, “wiþ outen letting, King Eliedus, min owhen derling: Nim wiþ þe fourti þousinde &amp; sle, bifore þat þou mi?t finde!” “It schal be don,” he seyd, “bi Dandagon!” Euerich lepe his stede opon &amp; fond our men alle at a tasse, Þat þe paiens no mi?t passe; Þer ich oþer sone mett &amp; wiþ scharp launce grett; Þer tumbled mani paien haþen &amp; mani cristen, þat was scaþe; Ac þo, þat ware ded of our, To heuen brou?t soule pure, &amp; þe slawen Sarrazine Went in to helle pine. Þe cristen fond þe heþen dere, So þe lioun doþ þe bere; Euerich on oþer leyd wiþ, So on þe yren doþ þe smiþ; Þer ouerþrewe in litel stounde Mani orped kni?t to grounde, Sum was ycleued to þe brest, Sum ofsmiten arm &amp; fest, Sum hors smiten &amp; sum astray; Þis fi?t last fram þe midday, What it were euen al mast; Þo com Oriens driueand on hast Wiþ an hundred þousand &amp; mo &amp; þou?t our men alle slo. Ac on hem þo com þe ni?t; Our to wode deden hem þo ri?t, Þurch godes help &amp; his pite &amp; so ascaped to her cite. Bitven king Clarion &amp; douke Escas Þer was parted alle þe purchas, Þat þai hadde ywonne þat day: Long hem was þe bett, parfay! Of cristen were slawe, y finde, Þe mountaunce of four þousinde; Ac þere were slawe of þe heþen men Wele mo þan þousendes ten. Wroþ was Oriens, þe king, Of þis slei?t &amp; þis scapeing; Þai telt her pauiloun þer þat ni?t; A morwe was sou?t anon ri?t In wode &amp; doun &amp; in fen After our cristen men; Ac þai no founde þer of non, For nou?t, þat euer couþe þai don. Oriens þo was so wroþ, His owen liif was him loþ; For wretþe he cleped an amirail, Napin þat hete, faunfail, Wiþ fiften þousand wreyen kni?tes, &amp; bad him, þe cuntre sle doun ri?tes, &amp; toke him ribaudes þre þousinde, Þe cuntre to brenne bifore &amp; hinde. Waines &amp; cartes &amp; somers al so Fif hundred he dede after go, Charged wiþ ale &amp; win red, Wiþ fische &amp; flesche &amp; corn &amp; bred, Wiþ cloþes &amp; wiþ armerie; Sum þai hadde of robberie &amp; sum brou?t fram her cuntray. ?ete dede Oriens more, y say; Wiþ ten þousinde Rapas, a king, He dede loke þat carting; He sett king Eliteus at her hele Wiþ .xv. þousand in on eschele; Him self Oriens com bihinde Wiþ Sarrazins .xx. þousinde. Þis ribaus þus, þousandes þre, Ofersett þe cuntre &amp; brent &amp; slou? man &amp; wiif, O child no leten þai o liif; Þe cri &amp; sorwe, y say, Men herd fele mile way. Þe douke Escas ysei?e al þis: Wo was him oliue, ywis; He tok kni?tes þousandes to &amp; out of his cite dassed him þo; Among þe ribaus anon he dast &amp; sum þe heued of he laist. Þis þre þousand he slou? anon, Bot fourti, þat hem fro were agon, Þurch þe mi?t &amp; help of Crist, Ar Napin ou?t þer of wist. In to her cite þay wenten o?an Wiþ outen letting of ani man. To Napin com a ribaud þo &amp; seyd: “Sir, where bileuestow so? Þou no dost nou?t as þe wise, For þurch þi targinge &amp; þi faintise Alle our feren yslawe beþ &amp; we vnneþe ascaped deþ!” “Held þi pes,” quaþ þe douke Napin, “Or þou art ded, bi Apolin! A worde speke if y þe more here, Þou art dede &amp; al þine fere!” For al, þat is vnder Crist, He nold, Oriens it hadde wist. Forþ þai passeþ þis lond acost To Clarence wiþ alle her ost; King Bardogaban of gret mounde Wiþ tventi kinges þer he founde, Þat bilay þat cite &amp; slou? þe cuntre wiþ outen pite. Oriens was welcome swiþe, For wonderliche þai weren bliþe Of þe ei?tte &amp; stouers, Þat þai brou?t, þo pauteners; Þere þai bileft wiþ þat king. Lete we hem now at þis segeing &amp; schewe werres &amp; wo, In þis lond þat weren þo! Who so wille ?iue lest, Mai now here noble gest! Mirie it is in somers tide: Foules sing in forest wide, Swaines gin on iustinge ride, Maidens tiffen hem in pride. Los sprong of Wawaines dede, Of his breþer &amp; of his ferrede: Vriens, þat was of Schorham king, Of whom y made bifore scheweing, Hadde spoused Hermesent, Blasine suster &amp; Belisent; Þai hadde a ?ongman hem bitven, Michel Ywain, a noble stren; He was ycleped michel Ywain, For he hadde a broþer kni?t, certein, Bast Ywain he was yhote, For he was bi?eten o bast, god it wot; Vriens bi anoþer quen ?ete had bi?eten a gentil stren, Þat was hoten Morganor, A gode kni?t, bi godes or; He had made him in al air To þe lond, þat of hem com veir; Þe lond, þat com of Hermesente, Was Ywains þurch ri?t decente. To Hermisent com child Ywain &amp; seyd: “Dame, of child Wawain, Þat is mi nevou, spekeþ al þis lond; Allas, madame, it is me schond, Þat y no com in non werre, When schal y come, los to conquerre?” Þo seyd Hermesent, him to proue: “Whider wostow, Ywain, for mi loue?” “Dame, to seche min em Arthour, Of him to afong þe anour Of wi?tschippe &amp; cheualrie, &amp; leren manschippe &amp; curteisie!” “What?” sche seyd, “for wiche bi?ete Wostow oþer seruise &amp; þi faders lete?” “Dame,” he seyd, “þine owen land Mi fader haþ laten me on hand; His owen lond he ?aue anoþer, Morganor, mine halue broþer, &amp; þei he schuld me al bireue, ?ete ichil bi ?our leue Wende &amp; serue mi nem Arthour: It schal falle to our honour!” “Sone,” sche seyd, “icham wele paid Of þat þou hast to me seyd; Þi nem is Arthour, verrament: Serue him wiþ hert gent &amp; fond for to make acord Bitven Arthour &amp; þi lord!” Þer sche him puruaid anon ri?tes To felawes an hundred kni?tes &amp; þre hundred ?ong men, Þat wiþ him kni?tes schuld ben, &amp; fond hem armour &amp; stede, Boþe soure &amp; gode at nede; In þe name of heuen king Sche him ?af hir blisseing &amp; lete him forþ wende in þe name of Crist, Þat his fader þer of nist; Ywain bastard wiþ him went &amp; four hundred of feren gent. Now com þai fram Schorham Al bi þe forest of Bedingham Toward Arundel in Cornwaile, Ac þider þai no mi?t, saunfaile, Bot þai wolden passen þurch oute .xx. .m. Sarrazins wiþ rowe snoute; Þo com þer forþ wiþ mi?ti hond Wiþ king Soriendos, to stroie þis lond; He dede ribaudes ten þousinde Bren þat þai mi?tten finde; So he dede michel rewþe, Þis was on Yders lond, in trewþe. Ac to Gawaynet ful of priis Sone men telden al þis; Þo he &amp; his gentil feren Al þis reuþe deden heren, He toke wiþ him þritti þousinde, Gode felawes, so y finde, Þat wenten alle wiþ Wawain For his largesse &amp; his main. Out of Londen þe way þai nome, Al what þay to Cardoil come; Fro Cardoil þai wenten souþe west To Bedingham al þurch þe forest, Where welcominge þai hadde onest Wiþ gret ioie &amp; gret fest. Þis fi?tinge vnder Cornwaile Was fer ?ete, saunfaile; Yder, in whos lond it was &amp; bifel, to kepe þat pas, Of his men herd þe pleinte, Sum forbrent &amp; sum fordreinte, For diol he topped of his hare &amp; him self tobete &amp; tare &amp; acurssed oft þe time grim, Þat Arthour was wroþ wiþ him. King Yder was, sikerli, A noble kni?t &amp; an hardi, Þat wiþ him ledde .xiiii. .m. kni?t, Boþe hardi &amp; eke wi?t. ‘As armes!’ he gradde wiþ tonge, &amp; on gode stedes þai flonge. King Soriandes, þat soudan was To a king, þat hi?t Bilas, He hadde taken fiften þousinde, Bifore þat went, so y finde, &amp; passed along ouer a brigge; Þo þai ouer com, ich ?ou sigge, Þai rested hem a litel wi?t &amp; þo forþ went anon ri?t. King Soriandes after cam Wiþ fourti þousand haþen man; To Morgalant, his steward, He bitoke þe afterward &amp; .xxv. .m. Sarrazins, Þat schuld him help wiþ mi?t fines. Ten mile ways lest þis route, Icham siker, wiþ outen doute, &amp; bitven euerich floc, naþeles, To mile oþer þre þer wes. Þis ich folk, þat was bihinde Wiþ fiue &amp; tventi þousinde, King Yder &amp; his ouertoke Opon a cauci bi a broke; Þai sei?e him come &amp; wiþstette, Wiþ scharpe spere ich oþer gret; Our cristen þurch out hem þrust &amp; out of þe sadel mani lust, Amirail &amp; heþen kni?t; Mani þrewe doun deueling ri?t, &amp; gnowen boþe gras &amp; ston, Þo þat deþ her hert chon. Sum lay wiþ outen arme &amp; þi &amp; sum cleued in to þe fi; Our men þer in litel stounde Ten þousand slou? to grounde. Þis sei?e þe steward Morgalant, Hardi &amp; strong &amp; gret geant; .xv. kni?tes he slou? of our, Al arawe &amp; to &amp; four, &amp; þo he mett wiþ Yder king, Ac þat was bataile ofþincheing, For ich smot oþers scheld ato, Helmes tokoruen &amp; brini al so. Þis herd Soriandes, þe soudan, Of fourti þousand þe tventi he nam &amp; sodanliche on our smot &amp; alle hem slou? ner, god it wot; Ac king Yder fram þe deþe Scaped wiþ a fewe vnneþe, Wiþ wepeing &amp; wiþ gret wailing; Ac he no hadde ascaped, bi heuen king, ?if anoþer cuntek no hadde ybe, Þat þe soudan dede ferst yse, Whar fore he no durst him suwe for doute, Ac went o?ain wiþ al his route. Now þe childer, y spac of bifore, Ywain þe hende &amp; Ywain bastard ybore, &amp; Ates, an orped kni?t, Wiþ four þousand ?ongmen wi?t Weren passed þe forest Toward Arundel souþe west &amp; wenden ben alle soure &amp; siker, &amp; þo metten wiþ a sori biker Wiþ Soriondes formward, Þat Bilas ladde, a kni?t hard, .xv. þousand o?ain four hunder; Þis was a meteing of wonder; Four mile out of Arundel, Allas, þis ich meting fel; Al so þis bachelers hadden a bregge Ypassed, for soþe y sigge, Þe children fle nou?t no mi?t For þe brigge, y ?ou pli?t; Her scheldes þai gropen &amp; scharp spere, Ich a Sarrazin gan doun bere; Swerdes þai drou? &amp; ?euen dintes &amp; paid paiens deþ rentes. Þis ?ongmen, of whom y say, Tocoruen in þre mile ways Fiue þousinde Sarrains to grounde &amp; ?ete were hem self hole &amp; sounde. At þe hindeward king Yder Fau?t al at ones &amp; þis children her. Soriandes þat wele yherd &amp; lete Yder &amp; o?ain ferd, For to taken quiclike Þe children ded oþer quic. Ac ri?t now a litel knape To Bedingam com wiþ rape &amp; toke a letter to Wawain On his nevou half, hende Ywain; Ac Ywain wist nou?t þer of; Wawain hem toke þe knaue of; Þe letters he red anon &amp; grad: “As armes, euerichon! Armeþ ?ou al wiþ main, For mi nevou, hende Ywain, Haueþ nede, &amp;, bot we hei?e, He is ded &amp; his compeinie; Ded me were leuer, bi Iesus, Þan he starf for faut of ous!” Agreuein &amp; Gaheret, Gveheres &amp; Sagremoret Armed hem wiþ hardi cher, &amp; ich lepe on his destrer; Swerd þai tok &amp; launce &amp; scheld &amp; forþ priked on þe feld; Þai toke wiþ hem .xx. þousinde, Þe oþer þai leten hem bihinde; A sex þai schift her compainie. Agreuein schuld þe first gie, Þat was of noble þre þousinde. Gveheres al so, y finde, Þre þousand bodis gied al so; Non better no mi?ten go. Þe þridde ferd ledde Gaheriet &amp; þe ferþ Sagremoret. Þe fift ladde Galathin, &amp; eueriche þre þousand wiþ him. Wawain ladde þe sext bihinde &amp; hadde wiþ him ei?te þousinde. Þe knaue tau?t her way, sikerliche, Þai riden wel sarreliche; Þair gilt pensel wiþ þe winde Mirie ratled of cendel Ynde; Þe steden so noble &amp; so wi?t Lopen &amp; nei?ed wiþ þe kni?t. Þese beþ al so fast cominge, Þe children þer whiles were fi?ting O?ain ten þousand for first ten &amp; fiue, Þat þai had wi?tliche brou?t oliue; Þai defended hem so wel Wiþ scharp swerd of gode stiel, Þat þe four hundred hadde driuen o?an Þo ten þousand of heþen man. King Soriandes herd al þis &amp; sexten þousand he sant of priis Biforn him, hem to nim; &amp; after com þat wiþþerwin Wiþ .xx. þousind al mast, For to taken hem on hast. Þis forseyd .xvi. þousinde Our folk comen bihinde &amp; passed þe brigge Drian &amp; smiten on our ?ongman &amp; mani þer of þrewe to grounde &amp; ?auen hem bitter &amp; hard wounde. Þe ten þousand at þe oþer half al so Deden hem swiþe miche wo; At on half &amp; at oþer, so y finde, Were sex &amp; tventi þousinde &amp; wiþ a fewe children fou?t, Ac Iesu Crist on hem þou?t, For he ?aue hem strengþe &amp; mi?t, O?ain þo deuelen for to fi?t; When ani were falle adoun, Þe oþer hem lift to arsoun; Euerich oþer wiþ scheld biclept &amp; fro oþer dentes kept, &amp; mani of þo heþenhoundes Þai koruen doun in to þe grounde. Ac al þai were so forfou?ten, Of her liif þat þai no rou?ten, &amp; ?elden hem þai hadden ment. “Nay,” quaþ Ywayns, “verrament: Whiles our ani liueþ in feld, Our þonkes nil we ous ?eld! Ac do we now bi mi red, Prike we at onnes in to þe mede, &amp; ?if we may owhar abreke, Fle we hem wiþ gret reke!” Al at ones her main þai kedde &amp; large roume about hem redde; In to þe mede þai smiten wiþ rape, ?if þai mi?t ouer þe water scape. Þe water was swiþe depe, Þe brink hei?e, þe strem stepe; Þai loked ouer in to þe londes &amp; seye come king Soriandes; Fele mile wais, wiþ outen doute, Lest þe tail of his route. Ates þe wi?t þo seyd: “Allas, We mot ous ?eld in þis cas, For we no mow no whar oway, So ful of deuelen is þis cuntray!” Al þai were in gret desmay; Þo loked Ywain &amp; saye Fram Bedingham on her side Baners &amp; pople com ride; To his felawes he seyd on hast: “Beþ now bliþe &amp; nou?t agast: Y se ?ond com gret socour, For þai han þe signe of our saueour, Wher þurch,” he seyd, “ich vnderstonde, It is socour of þis lond!” “Yherd be Crist!” quaþ lasse Ywain. “Her is conseil certain: ?if we here leueþ in a þrome, We worþ nomen, ar þai come; Ac þei we han pople lite, Þurch out hem we mot smite &amp; slen al þat mowe we, Þurch out hem &amp; swiþe fle, Fleand euer wereand ous, Til help ous haue sent Iesus!” Bi þis rede þai deden ?erne, Her stedes þai gun terne; On þe sexten .m. þai com flinge, So hail doþ on þe singel. In þat coming, god it wot, Þai slou? þre hundred fot hot, &amp; wiþ gode hert &amp; main fin Þai þurchperced þo Sarrazin; Ac Bilas wiþ his ten þousinde Hem oftoke anon bihinde &amp; metten hem in a mede Wiþ an hundred of her ferrede &amp; ?auen hem wel bitter wounde, For þai hem wold haue nomen &amp; bounde: Ac þai vp stirt &amp; wered hem siker, Wiþ swerd þai maden dedeli biker. Agreuein, wiþ þis bikering, Wiþ þre þousand com on hem flinge, Þat wiþ spere þo ten þousinde Beren o?ain, so y finde, Þe schote of an alblast; Þer was mani þurch out dast, Heued ofkoruen, smiten of arm, Bodi cleued in to þe barm; On boþe halue was swiche a cri, Men mi?t it here into þe sky. Þis sei?en þe sexten þousinde &amp; comen swi?e on our winde &amp; wiþ mi?t o?ain hem bar To þe stede, þer þai wer ar; Þer was mani wombe þurchschoue &amp; mani heued cleued aboue. Þat ich time Agreuein In slei?t kid so michel main, Þat his feren wondred euerichon &amp; token ensaumple, wele to don; For he seyd, þei he dede schuld ben, Of þe stede he nold flen, Ac wiþ swerd he wald delite, On þe paiens to don it bite. Ywain þan &amp; alle his floc On steden sat so stef so stok &amp; dasched hem amid þe pres, So lyoun doþ on dere in gres, &amp; cleued boþe man &amp; hors Of þe foule heþen cors. Ich of hem so wi?tliche fau?t, Þat tong no may it telle nau?t; Ac Sarrazins were, bi mi panne. Euer fourti o?aines anne; Wher fore our litel folk kene No mi?t amonges hem ben ysen. Þis was in time of May, Ri?t aboute midmorwe day. Þo com Gueheres, Wawaines broþer, Wiþ þre þousand flok oþer, &amp; smiten on þis heþen hounde, Þat euerich of hem fel to grounde, &amp; þe oþer rekeuerd o?ain wiþ main, Whider first hem brou?t Agreuein. Þer was fi?ting, þer was toile, &amp; vnder hors kni?tes defoile; Þo þonked Ywain þe wi?t Of þat socour god almi?t &amp; desired to wite, who it were, Þat him dede swiche socour þere. Þo seyd Ates: “Sir Ywain, Smite þi stede wiþ mi?t &amp; main &amp; of þi greuaunce þe awreke, Þat oþer it sen &amp; þer of speke: Bi her pruesse þou schalt hem knawe &amp; bi þine be her felawe; Y þe rede, now lay on fast, Our fomen for to agast!” Þer Ywain &amp; eke his broþer, Ates, &amp; mani gentil oþer, Tokoruen þis Sarrazins Wiþ gret mi?t &amp; wille fins; Y wene, þat Ywain &amp; his broþer Þer slou? an hundred &amp; anoþer, So þat Gveheres &amp; Agreuein Hadde gret wonder of her main. As Ates com rideinde hem bitven, He asked hem, who it mi?t ben. “Certes,” quaþ Ates, “of ?our ken, Þe kinges sones Vrien, Ywain þe hende &amp; Ywain bastard, Þat þus com hiderward, To ben kni?tes of ?our em Arthour &amp; seruen him wiþ gret honour; Al þat han white on ri?te armes &amp; red on left half on her armes, Beþ erls &amp; barouns sones, Þat ben wiþ him hider come, Þat metten here þis deuelen felle, Þat ben ysprongen out of helle, Þat hadde hem slain wiþ deshonour, No hadde ben ?our socour.” “Yherd be Crist,” þe children quaþe, “Þat we to hem com þus raþe!” To hem þai smiten þe stedes swiþe &amp; welcomed hem wiþ chere bliþe; Þo her ich oþer knewe, Ich ouer oþer armes þrewe; Gret ioie, wiþ outen les, Þai made amidward þat pres &amp; made couenaunt, in al þat fi?t To gider þai wald riden, a pli?t. As þai þus togider spake, Fresche paiens on hem com rake, .xv. þousinde, þat hadden born hem o?an Parfors in to Bedingham, Wiþ þre þousand ne hadde bet On hem smiten Gaheriet, Wawaines broþer, sikerliche, O?ain hem held sarreliche. Þer was broken mani spere Wiþ deþes dint &amp; liues lere, &amp; mani paien to deþ ysmite Wiþ swerdes of stiel, þat wele bite. Margalaunt, þe steward, &amp; king Pinogres To þe brigge were comen wiþ gret pres Of Sarrazins, .xx. þousinde &amp; wele mo, al so y finde; Al þai sei?en þis ich biker, At þat half þe brigge hem þou?t siker, On þat ich fair roume To aloge her pauiloun, To kepe wele her charrois, Her astore &amp; her harnois, &amp; to help at tide &amp; time At þe oþer half her cursed lin; Þe brigge, þat was hem bitven, Þai þou?t, schuld her socour ben. Soriondes, her hei?e king, Com sone after, wiþ outen lesing, Wiþ so mani þousand Sarrazins, Þat no man þer of couþe þe fins, &amp; loged on þat riuer, Fram Morgalant nou?t wel fer, Of bataile to sen þe fin Of cristen &amp; of Sarrazin, Þer at þe oþer half þe brigge Wiþ scharppe swerd gun on legge, Wiþ fauchouns, axes &amp; battes Ich ?aue oþer sori flappes; Of Sarrazin þer fou?ten ten &amp; ten O?ain on of our men, Wher þurch þe feld o?ain þai bare Mani of our children þare. In þis toil wiþ þre þousand skete Sagremor hem com mete; Mest what euerich wiþ his spere A paien gan to grounde bere, &amp; in þis ich coming Þer were slawe four heþen king, In þe feld of our bachelers Were brou?t on her destrers. Þe paiens were to fel &amp; kene, Þe slei?t of hem nas nou?t sen, &amp; eke þer ourne stremes of blod, Al so it were a wel gret flod. Now, wiþ outen more dueling, Galathin com swiþe flinge Wiþ þre þousand wi?tling &amp; smot o?ain þat heþen king. Ich of hem wiþ stef launce A Sarrazin smot, wiþ outen balaunce, &amp; wiþ her feren brou?ten o?ain Al her feren to þe brigge drein, In þe water hem driuen, so y finde, Of þe heþen &amp; slou? seuen þousinde, Ac al our childer toforn &amp; þo Hadde hem contened so, Þat of .m. .x. &amp; sextene No hadde þai leued bot þrittene, &amp; of our, so y finde, Nas nou?t slain a þousinde. Now hadde al þo þeues heþen Ben tofrust doun ri?t to maþen, ?if Morgalent &amp; Pinogres Nadden brou?t ouer her pres, .xx. þousand o?ain our; Of our wer þousandes ten &amp; four, &amp;, certes, nou?t an hundred mo, &amp; þai were þre &amp; þritti þousand &amp; mo. Þer was batail of mende, Hou our wi?tlinges so hende On þe heþen wiþ swordes losten &amp; mani tocleued &amp; tofrusten: Ac Morgalant &amp; his ferrede Were strong &amp; fers to þe dede &amp; hadde don our harm wel gret, ?if Wawain no hadde don þe bet, Þat wiþ ei?te þousand &amp; swerdes egge Brou?t hem to þentre of þe brigge, &amp; mani þousand ouerþrewe, saunfail, Into þe water top &amp; tail, Þat þai adreint, wiþ outen les. Wawain smot in to þat pres; It was sum del after none, Wawain strengþe duble gan; His ax in his hond he lift, Durarls heued of he smit; King Malgar on þe heued he gert, Þat þe dent stode at þe hert; Segor on þe heued he smot, Þe ax in to þe sadel bot; King Malan al so he hit &amp; wiþ his ax þe heued ofslit. A left he smot &amp; a ri?t, Non his dent asit mi?t; Stel &amp; yren his ax þurchcarf, Wher þurch mani heþen starf. He met þat geaunt Pinogres Amidward al his pres, Þat cleued Wawaines scheld, Þat it flei?e in þe feld; Wawain him ?aue a dent of howe &amp; cleued him to þe sadel bowe. Y no mi?t it nou?t ful rede, Þe pruaunce of Wawaines dede. After him hende Ywain Best, y wene, kidde his main, For king Sesox he cleue ato &amp; Baldas, an amiral, al so; Minardes heued of he smot &amp; Bilaces al so, god it wot, &amp; Morgalant, þe steward, Dedliche wounde he ?af him hard, &amp; mo kni?tes, þan y can telle, Wawain &amp; he sent to helle, For y neuen now, saun faile, Bot kinges, doukes &amp; amiraile. ?ete no wist nou?t Wawain, Þat it was his felawe Ywain; He hadde wonder of his pruesse, Þat so leyd doun hard &amp; nesse. After hem Galathin Kidde in dede mi?t afin; Wiþ swerd he hit Farasan, A geaunt &amp; an hoge man, Þat ere &amp; cheke &amp; scholder al so Wiþ his swerd he carf atvo. King Creon he cleued þurch &amp; king Beas doun in a furch; Darian &amp; king Fulgin, Boþe he cleue to þe chin. No child no mi?t do þer bet, Þan dede al so Gaheriet; Of þe king Briollo Þe midel he smot ato; Pinnas &amp; ek Douadord He biheueded wiþ his sword; Pamadas he cleued doun ri?t. Sagremor þer schewed his mi?t, For he biheueded Linodas, Of fourtene fet þat was; Fauel he cleued to þe brest &amp; Guindard he made heuedles prest. Gueheres dede al so wel, Of Guos he carf þe hatrel; Goweir he cleued to þe ribbe, Þat he no mi?t no lenger libbe. Agreuein dede al so, Þre kinges he slou? &amp; mani mo. Ates &amp; lesse Ywain &amp; her route To grounde laiden, wiþ outen doute, Whom so þai hitten wiþ ful dent, Keuerd he neuer, verrament. Ac, verrament, o?ain Wawain No man no mi?t kiþe main, For he carf man &amp; stiel &amp; ire, So flesche hewer doþ flesches lire. Ni?t com hem on, þai mi?t nou?t sen, Ich to his kiþ gan to ten; Þo Gawainet knewe Ywain, Þer was ioie &amp; blis, certain; He &amp; al her compeinie To Bedingham went on hei?e &amp; þer token aise &amp; rest Wiþ gamen &amp; gle &amp; solas mest. Soriandes sei?e of his ferred Of four score .m. þe fourti ded, His hert was sore, his cher murne, Lenger nold he þer soiourne; He trussed his armes anon ri?t &amp; went oway al bi ni?t To her hei?e ost to Wandlesbiri, Þer þai made hem joie &amp; miri For store &amp; tresor, þat þai brou?t. Wawain amorn him sou?t &amp; fond, he was ascaped oway; Þat him oþou?t, par ma fay; Þat hie þer founden, þai ladde hem wiþ &amp; left þer stille in pais &amp; griþ Mani day at Bedinham. Now listneþ, what after bicam! Now seiþ þis romaunce, hou Wawain Of þis letters asked Ywain; Ywain seyd, he wist of non, Where þurch þai wonderd euerichon. Þo herd þai telle of Sarrazins, Deden wo &amp; michel pins Þe ?ong men of Arundel; Wawain þer of hadde diol; Ten þousand, þe best, he toke, Þe oþer he tok, þe toun to loke, &amp; went hem Arundel toward. In þis time fel chaunce hard, For Kay Destran &amp; Kehedin, Tvo gentil swaines of wi?t lin, Erles sones of Strangore, Of þe marche come hem bifore Wiþ seuen &amp; tventi sweines of gentil stren, Comen alle, kni?tes for to ben &amp; to serue king Arthour, ?if þai mi?t, wiþ gret honour. Þese no hadde nou?t are ysaye, Hou Arundel was bilay Of king Harans &amp; ek Daril, Bramagues sones, þe Eteuild, Wiþ so mani heþen þousinde, Þat þe noumbre y no can finde. Þese squiers on hem come &amp; þe paiens al so sone; Sone þai hem sei?e, on hem þai last; Þe squiers were armed &amp; on hem dast, &amp; in þe first of þat seylinge Þai slowen michel heþen genge. Ac heþen mani þousand þo On our flongen &amp; dede hem wo &amp; biclept hem al about, For to nim þat litel rout. ?ongmen of Arundel Sei?en it out of þe castel, Wi?t ?onglinges, þre hundred, ich vnderstonde; Þe first was Ywain wiþ þe white hond, Þe oþer Ywain of Lyonel, Þe þridde Ywain Desclauis le bel &amp; Ywain of Strangore of hei?e parage; Þe .v. was Dedinet, þe saueage; Alle þai were wi?t &amp; hende &amp; nei?e of Wawaines kende. Þese wiþ þre hundred com þere &amp; on þe paiens smiten wiþ gode chere; Ich dede his launce go Þurch out a paien oþer to &amp; redden hem wiþ mi?t fin, Til what þai come to Kehedin; To gider þai cleued in þat werre, So wiþ oþer doþ þe burre, &amp; leyden þer Sarrazins doun ri?t, Boþe a left half &amp; a ri?t. Þe paiens an horn gun blowe, &amp; hem come socour in litel þrawe, .xx. þousand, þat smite on our &amp; bar hem doun bi þre &amp; four, &amp; hadde hem slawe &amp; do miche wo, No hadde Wawain vp comen þo Wiþ .x. þousand, þat doun stett Alle, þat þai wiþ launce mett, &amp; after her swerdes drowe &amp; .xv. þousand heþen slowe &amp; holpen so þo oþer squiers, Þat þai were brou?t on destrers. Þe oþer paiens wiþdrou? hem þo, Sarrazins to feche hem mo. Þer whiles Wawain knewe þis Ywains Alle four &amp; þe oþer swaines; Þer was ioie, bi godes ore, Y wene, þer mi?t be no more, Þan was þer of þat socouringe; Þer whiles com an eld kni?t flinge &amp; seyd to Wawain conseil: ?if he &amp; his feren wald ben hayl, Þai schuld swiþe to Arundel te, &amp; þan he schuld more yse. Bi his conseil þai deden anon &amp; went in to Arundel ichon; Alle þe gates þai schetten fast &amp; lete falle port colice on hast; On walles þai stei?en hei?e &amp; sei?en of heþen ful þe cuntreie: King Harans wiþ sexti þousinde &amp; Daril wiþ fourti him bihinde. .xii. hundred cartes after come Wiþ gode &amp; store, þat was binome In þe cuntre men &amp; wiues, Al sori in her liues. After hem come .xx. þousinde Of fel robours, so y finde, Þat so hadde robed &amp; brent þe cuntre, Þat þer aboute four jurne No schuld man finde man no childe, Bot wildernesse &amp; desert wilde. Wawain &amp; his felawes Þer soiournd seuen dawes. Þer lete we hem soiurne &amp; speke we of chaunces hard &amp; murne! King Harans &amp; his harnoys Went toward þe lond of Leoneis &amp; brent in to þe grounde Al, þat þai biforn hem founde, Man &amp; child þai brent þo &amp; dede hem al michel wo; Sum ascaped wiþ gret paine In to þe cite of Dorkeine &amp; reweliche gun o king Lot For þis lere, god it wot. Lot tok .xx. þousand kni?tes &amp; went him out anon ri?tes; A ferd of .xxx. þousinde He smot on al, so y finde; .v. þousinde in his cominge He slou? wiþ speres meteinge; Egreliche her swerdes drowe &amp; .ix. þousinde þer toslouwe Wiþ so noble swerdes dent, Þat hem astint, verament, &amp; hadde hem alle sone yslawe, ?if Harans, þat þe deuel todrawe, Nadde wiþ .lx. þousand þo Com on our to michel wo, Þat our biclept &amp; wiþ fou?t, &amp; slowen our gentil men &amp; du?t, Þat Lot vnneþe wiþ þre þousinde Scaped at euen, so y finde, In to þe cite of Dorkeine, Sore ywounded wiþ michel peine. Þe king Lot sei?e þis lere, Him selue he gan here tere &amp; bad þe time mesauenture, Þat he cunteked wiþ king Arthour, &amp; his kni?tes, þat leued were, &amp; leuedis &amp; children maden care, For her faders, lordes &amp; frende Were so slawe wiþ helle fende. Harans biseged &amp; dede his peine, Þe cite to winne of Dorkeine. Lot þou?t to saue Belisent, Arthours suster, his quen gent &amp; Wawains moder, saunfail; His kni?tes he asked conseil; Conseil he tok &amp; went bi ni?t Toward Glocedoine ful ri?t, His strong castel, to don in his wiif, For chaunce, þat mi?t be, oþer striif, Wiþ Modred, his sone beld, Þat nas ?ete bot to ?er eld; .v. hundred kni?tes on gode stede Wiþ him he tok for al nede &amp; went toward his castel swiþe; He was þer of seþþen vnbliþe. In þis time child Wawain Wiþ mani feren &amp; eke Ywain, On Arundels wal þai gun leue; A kni?t com arnand wiþ gret reue, Yarmed in armes alle, Þat to Wawain þus gan calle: “Wawain,” he seyd, “Crist þe se &amp; alle þine feren fre! Durst ?e gon wiþ me, siker, Y wold ?ou schewe a selcouþe biker, Whar ?e schul win wining, ?e nold it ?eue for no þing!” “Þan schaltow,” quaþ Wawain, “swere, Þou no schalt ous wiþ tresoun dere!” “Bleþeliche!” he seyd, &amp; swore anon, He no schuld hem qued no traisoun don. Wawain him armed swiþe &amp; tok wiþ him .x. þousand biliue; Þis kni?t sei?e hem com &amp; dassed forþ, &amp; hye him after swiþe norþ; So þai wenten, þai metten a kni?t Arnand wiþ al his mi?t; Wawain nam to þis kni?t hede, Þat he ladde wiþ him Modrede; He rode him to &amp; asked him, whi He ladde his broþer so suiftli. “Wawain,” he seyd, “par ma fay, Al þis ni?t &amp; al þis day Þi lord haþ fou?t o?ain king Taurus, Þre þousand o?ain fiue hundred of ous; Þi lord is wounded, his men be dede, Modred, þi broþer, y tok for drede &amp; wiþ him þus oway drawe, Þat he no ware of hem yslawe!” “Allas,” quaþ Wawain, “allas, allas, Þat ich euer born was! Who schuld euer of me ?elp? Now sterue mi frende wiþ outen help! Frende,” quaþ Wawain, “þou here abide, In on busse þou þe hide, What þou se al þe fulle, Wiche socour don we schulle!” Wawain wiþ his folk forþ drof Hastiliche vnder a grof, Þo he herd a reuly cri, A wiman euer cri merci; He dasched forþ biforn hem alle &amp; sei?e a leuedi þries doun falle Fram Taurus stede to þe grounde, Þat heþen king, þat vnwrast hounde, Þat feloun rage in his wodenesse Pli?t hir vp bi þe tresse, &amp; sche gred: “Seint Marie, Help me, leuedi, Cristes drurie!” &amp; he went vp anon his fest &amp; buffeyt hir vnder þe lest; So oft so sche crid: “Marie!” Sche was buffeit of him þrie; Sche fel doun of his hors rigge &amp; he gan anon his hondes legge On hir tresse &amp; forþ hir drou?; Þe leuedi vp ri?t stode a swou?; He laid on wiþ schourge &amp; bad hir go, &amp; sche no mi?t a fot for wo No for hir cloþes long; Bi hir tresse he gan hir hong, Sche wiþ braid &amp; fel vp ri?t; Taurus ali?t anon ri?t &amp; knett hir to his hors tail Bi her tresse, saunfayl; So he drou? hir him bihinde, Euer “Mari, help!” criinde; What for sorwe &amp; eke for paine, Sche les winde &amp; ek alaine, Hir ei?en turned, hir voice wiþsat, At point of dede was hir stat. Þo seyd to Wawain þat kni?t, Þat hadde him brou?t þider ful ri?t: “Knawestow ou?t þat leuedi, Þat þoleþ al þat vilanie? Wawain,” he seyd, “verrament, Hir name is hote Belisent: Þou ou?test amende hir stat, For þou souke of hir tat!” Wawain was oft wele &amp; wo, Ac neuer wers, þan him was þo; Nei?e aswon he sat vp ri?t, Þo nist he, war bicome þat kni?t, He mi?t long loke after him, He was oway, it was Merlin. Wawain wiþ spors his stede smot, &amp; he forþ stirt, god it wot; He grad aloude to king Taurus; “Abide, þou þef malicious! Biche sone, þou drawest amis, Þou schalt abigge it, ywis!” Þe heþen swain sone doun stett, Þe leuedis tresse sone vnknett. King Taurus was .xiiii. fet long, An vnrede geaunt &amp; a strong; He sei?e to him com Wawain, He toke a launce wiþ gret main &amp; smot þe stede, þat he bistrode; Aiþer to oþer wiþ wretþe rode. Taurus hit Wawain arst, Þat his launce al tobrast; Wawain him hit wiþ main &amp; schof, Þe launce þurch þe scheld drof, Þurch out hauberk &amp; hert polk, &amp; ded him cast among his folk. Wawains breþer on &amp; oþer Smiten euerich liþ fram oþer, &amp; of .v. hundred heþen ichon No leten ascape neuer on. Wawain o?ain went, so seyt þe bok, &amp; his moder in his armes tok &amp; wiped hir mouþe, ei?en &amp; viis; For hir he wepe ful sore, ywis. He kist hir mouþe &amp; hir ei?en, &amp; his breþer þat ysei?en &amp; com to him &amp; gret diol made, No mi?t hem noþing glade, &amp; for loue of hem alle her fere Made wepeing &amp; reuly chere. In al þis diol makeing, Belisent, wiþ outen lesing, Acouerd &amp; vndede her eyin: Þo her sones it yseyn, Þai made joie swiþe gret; Hir ei?en þo sche vndede bet &amp; þonked Iesu, our saueour, Of hir sones gentil socour. Þo teld sche Wawain &amp; his feren, So þat þai it mi?t yheren, Hou Lot wiþ þre hundred kni?t Dede o?ain þre þousand fi?t, &amp; of þe þre þousand he lete oliue, Certes, bot hundredes fiue: “Ac of mi lordes meine, Certes, no scaped oliue nou?t þre; Þo mi lord most chese, Me forgon oþer his liif forlese, Al on he fau?t a mile way Wiþ þo .v. hundred, y say, What he hadde woundes ten &amp; fiue; Vnneþe he ascaped wiþ þe liue, Makand so reuli bere, Þat it was pite for to here. Þe heþen me tok &amp; totoiled, Tobeten, todrawe &amp; defoiled; Now haue ich mi lord ylore &amp; Modred, mi sone, þat wo me is fore!” Aswon þo sche ouerþrewe, Wawain sone hir ablewe &amp; seyd: “Dame, Modred, þi sone, Y schal þe don anon come!” &amp; him ofsent; þo sche him say, Sche akeuered, par ma fay, &amp; was yleyd in liter, Al mast liche an hors bere, &amp; to London toke þe way Wiþ alle Taurus korray, Sex hundred cartes, bi godes ore, Al charged wiþ mete &amp; store. Þo þai to Londen weren ycome, Hendeliche þai were welcome; Do deliuerd þe hei?e palays To sir Wawain, þe curteys; Þer in he dede his leuedi &amp; swore bi þe quen Marie, Schuld her neuer sen his lord, What Arthour &amp; he were acord. Þo he teld al sir Do, Of chaunce þat hem was comen to, Hou he dede Sagremor socour, Þurch an eld vauasour; “&amp; seþþen Ywain, mi cosyn, Þurch leters writen in Latin, Þurch a page al so ri?t, &amp; mi moder þurch a kni?t, &amp; y no couþe non of þo þre Neuer seþþen after yse.” “O Wawain,” quaþ Do anon, “Al þre it was on, Merlin, þe gode felawe; ?ete sum day þou schalt him knawe!” Here of þai hadde wonder &amp; game. Lete we þis rest, in godes name, &amp; telle forþ in gode pays, Hou Merlin doþ his maister Blays In boke writen, saunfaile, Of Inglond þis meruaile &amp; profecies &amp; oþer þing, Þat sum beþ passed &amp; sum coming! Þo went he fram his maister Blais To Arthour, to Carohaise, &amp; teld him &amp; him conseil Of Inglond al þe meruail, Hou Wawain dede &amp; his ferrede &amp; eueriche king in his þede. King Arthour &amp; his ferrade Of þis tidinge were wel glade. Now seiþ our romaunce here, Leodegan sent his messanger To Arthour, Ban &amp; ek Bohort, Þai schuld com to his court, Wiþ him won &amp; soiourne, &amp; seyd, he was sori &amp; murne, Þat he no wist of her beinge, For he vnderstode soþ þing, Þat þai were of power more, Þan he, &amp; hei?er ybore; Þat þai hadde wele yked, Fram deþ when þai him hadde red. He sent hem, to come, bi kni?tes fiue, So þe ?emers of his liue, For al he wald don him, saunfail, In her rede &amp; her conseyl; Wiþ outen bileueing ani more Þai went to him, Merlin bifore. Þo þai comen in to þe halle, Þe king vp stode &amp; his men alle &amp; welcomed hem wiþ bliþeful chere; Þo spac Merlin, so ?e may here: “King, wostow wite our being?” “?a,” quaþ Leodegan, “opon al þing!” “To þis,” he seyd &amp; schewed Arthour, “We sechen a wiif of gret valour!” “A, seynt Marie!” quaþ Leodegan, “&amp; haue ich a douhter, a fair wiman, Fairer not y non, veir, Wise &amp; hende &amp; of mi lond air, &amp; ich ?ou sigge vterliche, Þei in þis warld war non oþer swiche, Þei he no hadde doun no lowe, On him y told hir wele bitowe: So ful y knawe him of worþschipe, Of nortour &amp; of hendeschippe!” He fet his douhter him selue al on — In þis world nas fairer non — &amp; proferd hir to king Arthour, &amp; to ben his air wiþ gret honour; &amp; Arthour hir nome, saunfail, For Merlin him ?af swiche conseil. Now quaþ Merlin to Leodegan: “Wostow now wite, to what man Þou hast y?ouen douhter þin?” “?a, þat were wil &amp; joie min!” Þer he was of Arthour biknawe &amp; of his feren al bi rawe, &amp; seyd, he was her lord bi hirritage, Þai most al don him vmage. Leodegan was þo wel bliþe &amp; to Arthour dede omage swiþe &amp; þe kni?tes of þe rounde table &amp; al þat oþer folk, saun fable. Þer treuþed Arthour Gwenore, his quen, Þe fairest leuedi, þat mi?t ben. King Leodegan lete maken a fest Of alle, þat come, swiþe onest; Ich, þat was of cristen lay, Fond þer fest of gret noblay. Þe fest last seuen ni?t Of al deinte, y sigge, a pli?t, &amp; lenger it hadde ylast, Bot her terme was comen al mast, Þat þai most smite batail O?ain þe Sarrazins, saunfail. Wide &amp; side, ner &amp; fer, Baroun, kni?t &amp; ek souder, Sum bi fe, sum for wining, To Leodegan þe king Were comen to his fi?t &amp; soiournd a fewe ni?t. Mirie is June, þat scheweþ flour; Þe meden ben of swete odour, Lilye &amp; rose of fair colour, Þe riuer cler wiþ outen sour; Boþe kni?tes &amp; vauasour Þis damisels loue paramour. On Mononday in þe pentecost Leodegan &amp; alle his ost Armed hem in aketouns, Hauberkes, plates &amp; hauberiouns, Boþe wiþ bacin &amp; eke palet, &amp; helme on her heued yset; Stones precious &amp; ?immes, Gold &amp; siluer þer were inne; Þai hadde aboue riche queintise Of beten gold of mani a sise; After þat þai her armes bar, Mani was diuers to oþer þar; Mani riche sadel on hast Was on riche destrer cast. Þat ich day paramour Guenore armed king Arthour; At ich armour, þe gest seit þisse, Arthour þe maiden gan kisse. Merlin bad Arthour, þe king, Þenche on þat ich kisseing, When he com in to bataile; “?is,” he seyd, “Merlin, saunfaile!” Þo bad king Leodegan Merlin, ordeine al his man; “Bleþeliche!” he seyd, &amp; ches Arthour &amp; Ban &amp; Bohort of gret vigour &amp; her feren, wiþ outen fable, &amp; kni?tes of þe rounde table, &amp; oþer kni?tes, so y finde, In alle he nam seuen þousinde &amp; made þe first compainie, Him self he wald hem gye. Leodegans nevou, Gogenar, A noble kni?t &amp; wise &amp; war, Merlin toke anoþer ferrede Of seuen þousand forto lede. Þe þridde ledde Elmadas, A ?ong kni?t, þat fin &amp; stalworþ was; He was þe wise leuedis nevou Of þe forest Saunzretour. Þe ferþe led a baroun, hi?t Blias, Þat was lord of Bliodas. Þe fift ledde Andalas, A kni?t of meruailus los he was. Þe .vi. ledde Beliche þe blounde, A kni?t he was of gret mounde. Þe .vii. ledde Yder of Norþlond, Fel &amp; hardi &amp; strong in hond. Þe .viii. ledde Landon, ful of vertu, He was Cleodais nevou. Þe .ix. ledde Gremporemole, Hardi kni?t &amp; wi?t &amp; fre; No kni?t better on stede sat, Ac he hadde a nose as a cat. Ich of þese ladde seuen þousinde. Leodegan so com bihinde Wiþ ten þousinde of þe best. Þo bad hem al Merlin lest: “King,” he said, “nou?t þe amay, For king Rion schal wische þis day, He hadde ?eue þe tounes fiue, He war in his lond wiþ his liue. Fele hundred Sarrazins He haþ wiþ him of biches lins; We schul hem sle &amp; noþing doute, For it is al a curssed route. We han al mast, so y finde, Four score þousinde, &amp; Cristes grace, þat schal ous helpe, To kerue doun ri?t þe heþen welpes. Þenke on ?our childer &amp; wiues &amp; ek on ?our owen liues &amp; of ?our londes, wiþ vnri?t Þai þenke to winne wiþ strengþe &amp; mi?t, ?ou to slen &amp; to exile; Leggeþ on þe traitours vile, Spareþ nou?t, ac sle doun ri?t: ?ou schal help god almi?t! Þai han filled þe michel forest &amp; walled hem bi norþ &amp; west, Þat þer forþ no man no may Comen hem to, par ma fay, &amp; a souþe half walled, certes, Wiþ mani þousand waines &amp; cartes; Ac on þat est half, ich wot, We schul comen opon hem, god it wot, &amp; finde hem slepeand &amp; sle doun ri?t, For þai were al dronken to ni?t!” Þer he ches kni?tes ten &amp; sent biforn her men, For to take &amp; slen &amp; binde Þe spies, þat þai mi?ten finde, Þat so deden &amp; hem bifore Nomen herlotes ten score, &amp; so hem bistirden, þat no tiding Spie no brou?t to þat heþen king. Merlin come bifore wiþ outen þe toun &amp; vnspennid his dragoun, Fer þat kest of þe mouþe, vair, So it li?ted in þe air. Arthour alder next him cam &amp; Ban &amp; Bohort, þat gentil man, &amp; al þat oþer ferred, Ordeind, so ich ere sede. Of armes þat was gret schining, Þe stedes maden gret naying; Þai wenten forþ al so stilly, So þai mi?ten, wiþ outen cri. Þo Merlin com nei?e king Rion, Enchauntement he kest him on, Þat mani of her pauiloun Opon her heuedes fel adoun. Merlin &amp; his feren was, y say, Biforn al þe oþer to mile way; In a Tiwesday in þe daweing He kest þis enchaunteing; Bitven a riuer &amp; a grof He com hem on, þat þai nou?t schrof, &amp; Merlin loude gan to cri: “Help ous now þe quen Marie!” Our folk on þe heþen lusten &amp; vnder hors fet hem frusten &amp; tohewen hem to deþ &amp; ongerten; Þe heþen þeues vp sterten, Four .c. þousand &amp; mani mo To king Rion ascaped þo &amp; armed hem swiftlich vnder his tent; To slen al our, was her entent; Ac our slou? þousandes mani, Ar of hem were armed ani. Ac þo þai hadde keuered armes, Wiþ launces, maces &amp; gisarmes Bi þousandes mani a man Þe heþen smiten our o?an &amp; gun on of þe grest bataile, Þat euer was smiten, saunfaile. Passed was þe day springing, Þe hote sonne was schininge, Þo bigan kni?tes rideing, Trumpes beten, tabours dassing, Þer was fleinge &amp; wiþstonding, Tireing, togging and ouerþroweinge; Of Sarrazins in litel stounde Mani þousand was frust to grounde. Þat sei?e Rion, þat vile hounde, He cleped Salmas, þat kni?t of mounde, Whiche Salmas was his nevou, A stalworþ man &amp; ful of vertu; He tok him an hundred þousand kni?tes &amp; hete him wende anon ri?tes His folk forto socour &amp; awreke his deshonour. Þis Salmas &amp; his wiþ gret vigour Com o?ain king Arthour Wiþ his to &amp; fourti of mounde &amp; wiþ kni?tes of þe table rounde &amp; wiþ oþer, in al, y finde, Þe mountaunce of seuen þousinde. Þo seyd Merlin to king Arthour: “Þenke now of þi newe amour: For loue of þi last kissing Among þis heþen houndes fling!” At þat word king Arthour Smot his stede of gret valour &amp; hit a Sarrazin þurch þe scheld &amp; his hauberk fele feld, Þat þurch þe hert þat ysen cheld Pased, &amp; kest him in þe feld. King Ban bisei?e ri?t so anoþer, &amp; king Bohort, þe þridde, his broþer, Nei?e ichon of her felawe In þe entring brou?t a paien of dawe. Þer was mani stede yfeld, Mani kni?t slawen vnder scheld, Ich kni?t hewe on his per, On schide so doþ þe carpenter. Þer dede so our kni?tes of los, Þat mani paien þer of agros. Arthour was þat day biheld, Hou manliche þat he paiens aqueld, He hem tokarf, he hem tohewe, Mani wiþ ded his dintes knewe. King Jonap, a paien kene, Lengþe he hadde o fet fiftene, He sei?e, hou Arthour ded hem damage; He tok a launce in gret rage &amp; biforn him grop his scheld: Arthour he þou?t his harm to ?eld. Arthour sei?e, wher he cam, A stef launce in hond he nam: He no sembled no more him o?an, Þan doþ a child o?ain a man. Aiþer gan his stede dresse O?ain oþer in þat presse; Jonapes schaft bigan to glide Ri?t bi king Arthour left side Þurch out armes &amp; þurch out schert &amp; in þe side nou?t sore him hert. &amp; Arthour smot him wiþ his launce Þurch out his scheld, wiþ outen balaunce, &amp; þurch out hauberk &amp; aketoun &amp; þurch out þe scholder fer aroum. Jonap was so proude &amp; sterne, No ?af he þer of nou?t a ferne: Wiþ þe brestes so þai metten, Þat to þe grounde boþe þai stetten. Of cristen &amp; heþen þer was toiling, For to help þis to king; Þer was mani swerd ydrawe, Mani kni?t hirt &amp; mani slawe; What wiþ wristling, wat wiþ togging, What wiþ smiteing &amp; wiþ skirminge, On boþe half so þai wrou?ten, Her kinges on hors þai brou?ten. Þo Arthour &amp; his fourti &amp; to &amp; his kni?tes of þe rounde table also So korwen &amp; hewen wiþ mani hond, Þat non armour mi?t hem astond, &amp; so slowen, þat Salmas Flei?e &amp; al, þat wiþ him was. Among þe wele doinde of our men Was on wele fi?tand, hete Nacien, Perciuales cosyn þe fri On his moder half, þat fair leuedi; In þis warld of more noblay Nas non bi Vterpendragones day, No forþ bi þe kinges day Arthour Nas þer non of more vigour; Hauingnes his moder was, Josepes suster, a kni?t of gras, Whom Ebron hadde spouse, A kni?t of dede vertuous, Þat on hur ?at kni?tes seuentene, Hardi &amp; strong, wi?t &amp; kene, In whom seþþen in mani fi?t Al Inglond so was ali?t. Þis was Celidoines cosyn þe rike, Naciens sone of Betike, Whiche Celidoine sei?e first, saunfail, Of þe holi graal þe meruail; ?ete þis Nacien, þe curteis, Was sibbe king Pelles of Listoneis &amp; al his breþer, god it wot, &amp; seþþen hadde Launcelot In his ward al mest a ?er, So þe romaunce seyt elles wher. Þis Naciens, of whom y write, Seþþen bicom ermite &amp; lete kni?tschippe &amp; al þing &amp; bicome prest, messe to sing; Virgine of his bodi he was, Whom seþþen þe holi godes gras Rauist in to þe þridde heuen, Where he herd angels steuen &amp; sei?e fader &amp; sone &amp; holi gost In on substance, in on acost. Þis ?af seþþen þe riche conseil To þe king Arthour, saunfail, Þo he was in gret periil, To lese his londes &amp; ben exil, O?aines þe king Galahos, Þe geauntes sone of gret los, Þat ?af king Arthour bataileinge Wiþ þe power of þritti king. Þis Naciens &amp; Adragenis þe broun Þe heþen kni?tes leyden adoun, Tohewe hem &amp; togert, Y ?ou sigge for soþe, cert. Þe gret strengþe of king Arthour Þes to folweden in alle þe stour So fer, þat he no mi?t se no knowe Neuer on of her felawe. Bifor þes þre Merlin went &amp; bar þe dragoun, þat fer out sent; Þes þre deden michel wo, Hors &amp; man þai coruen ato; Boþe a left half &amp; a ri?t Þai felden kni?tes &amp; slou? doun ri?t &amp; forced hem wiþ mani dent hard, What þai come to king Riones standard, Þat on four castels olifaunce Bar toforn king Riouns; Her feren þo misten hem &amp; smiten after bi .xii. &amp; ten; Wiþ newe grounden fauchoun &amp; sword Mani heued þai smiten ford; Þai schouen wiþ schulder &amp; smiten wiþ arm &amp; deden þe paiens dedliche harm; Ac þai no mi?t keuer to king Arthour Wiþ slei?t no wiþ vigour, Bot Ban &amp; Bohort, so seiþ þe bok, Laiden doun al þat þai tok; Sum in to þe sadel þai smiten, Her swerdes þai dede ful wele biten &amp; so fou?ten &amp; slowen, par ma fay, Þat þai redden &amp; maden way, Maugre þo paiens, þurch fin vigour, What þai com to king Arthour. &amp; þo þai were to gider fiue, Þai binomen mani on her liue; An hundred haþen in litel fitt Þe fiue þurchkoruen &amp; heued ofslit; In ich half was gret fi?ting, Gret slei?t, gret criing, Socouring &amp; wiþstonding; Of kni?tes, barouns, erls &amp; kinge Lay mani heuedeles on þe grounde, On þe gras wiþ dedli wounde, Sum lay wiþ outen fet &amp; armes, Ato ygirt into þe þarmes. Among þis toil sei?e king Rion Our fiue so his men slon; He was seuenten fet long &amp; in þis warld no man so strong; In his ri?t hond &amp; in his left A mace he gan vp lift, Þat no man no schuld bere No vnneþe fram þe grounde stere. In þis time king Fansaron, so mot y liue, Hadde on iuel dent y?eue; Bohort him gan after prike, Curagus, to ben awreke; Fram his feren he folwed him al mast Þe cast of an alblast &amp; hit him þan a dint wel iuel, Þat he fel on his hors a diuel; He wold his nek smiten eft, &amp; þe dint a litel gleft, Þe stedes nek he smot atvo, King Fansaron fel to grounde þo; Bohort him hadde slawe anon, Ac opon hem com king Rion Wiþ þe power of .xviii. kinge, On king Bohort loude gredinge, Þe mace arered in his hond, &amp; said: “Fiz a putain, wiþstonde: Þou schalt abigge, þat þou þer come: Lo here in mine hond þi dome!” Bohort of þe gretnesse hadde meruail &amp; of him was adred, saunfail; Leuer he hadde þer ben yhent, Þan fleand ynomen oþer yschent; He set on him þe crouche verray &amp; him vnder his scheld wray. Rion on þat scheld so smot, Þat it tobrast, god it wot, &amp; king Bohort so smot o?an O þe helme þat hoge man, Þat he sat astoned vp ri?t &amp; nist, wheþer it was dai or ni?t; Þe hors he dast him for bi, &amp; com vp a chaunce, sikerly, Where king Arostus, a geaunt fel, Hadde felled Herui de Riuel, &amp; held him so bi þe code, Þat mouþe &amp; nose him ran a blod, &amp; hadde þer of his heued ysmite, Nadde Adragenis to him stite Wiþ swerd o?ain fourti &amp; mo, King Bohort com rideinde þo &amp; ?aue Aroans wiþ þe swerd a flat, Þat he þrewe of his hors aplat. Herui sei?e legge þe kinges cors, Anon he lepe vp to his hors, &amp; smiten hem amid þe pres, So grehound doþ out of les, &amp; so hewen &amp; laiden on, Þat non mi?t better don. Now is king Leodegan wiþ his folk hard Smiten on kinge Riones standard &amp; doþ gret power, ich ?ou telle, Riones baner forto felle; Ac Rion com &amp; his mace left &amp; slou? a ri?t half &amp; a left; Rion smot to king Bohors &amp; wende, to daschen al his cors, &amp; he failed of him &amp; hit his stede; Þe dent was gret &amp; vnrede, Þe hors chine he dassed ato; Bohort lepe a fot þo &amp; wiþ his swerd, y ?ou pli?t, Wered him anon ri?t. Ac Rion was him about, To nimen &amp; slen wiþ michel rout &amp; dede him tviis knely arawe, &amp; al mast hadde him yslawe. Herui Riuel þis iknewe, King Bohortes harm him gan rewe, Þe stede he smot, þat it quei?te; Of a geaunt a launce he pli?t; To king Rion he gan ride &amp; smot him þurch out þe side; King Rion wiþsat þat dent &amp; smot to Herui, verrament, So þat a quarter of his scheld He bar oway in to þe feld, &amp; eft wald so a deuel wi?t, Ac Herui, þat was vigrous &amp; li?t, On þe scheld him hit a dint hard &amp; cleued it to þe midward, &amp; Rion smot &amp; gan faile &amp; Heruies hors slou?, saunfaile. Þo stode Herui bi Bohort, Boþe in periil of mort, O?aines fele score, y pli?t, &amp; þai hem wered as noble kni?t. Þis sei?e Adregein þe broun; “Now helpe,” he seyd, “seyn Symoun!” He rode to Rion &amp; so him smot, Þat he fel plat, god it wot, Aswon on his hors swere, Mi?t he noiþer se no here; Þe heued he hadde him þer binome, Nadde þe proude king ycome, Rion nevou, Solmas, Þat honged worþ bi þeues las, Bihinde Adrageins com wiþ a spere &amp; to þe grounde gan him bere &amp; bitven þe schulders him hirt; Adragein anon vp stirt On fot &amp; halp his compainoun, So it were a wode lyoun, &amp; so hem wered wiþ steles egge, Þat non no durst on hem hond legge; Ac þai hem þrewe wiþ spere &amp; kniif &amp; oþer armes, to reuen her liif, &amp; wounded hem sore swiþe Þurch out þe armes mani siþe; So þai were ouerriden in a þrawe, Þat nei?e þai hadde ben yslawe, ?if Nacien no had ysein þis, Þat þider smot his stede of pris; Þo, þat in his way he met, Doun ri?t of hors he hem stett; Rion he smot on þe side ri?t &amp; bar him of his hors vp ri?t &amp; rod him on &amp; ouer þries; His hors was slain bitven his þies; Gode &amp; wi?t kni?tes of our Þo stode on fet four, So þai gun fi?t more &amp; lasse, Þat þai made grete tasse; Abouten hem þer þai stode &amp; depe woden in þe blod &amp; made swiche defense &amp; slei?t, Þat y no may telle it ari?t. Ac Rion, þat wiþþerwinne, Dede gret power, hem to nime, &amp; hadde hem nomen, wiþ outen let, No hadde Merlin riden þe bet To king Arthour &amp; to king Ban &amp; seyd: “What do ?e, man? King Bohort &amp; Nacien Beþ ?ond biloke wiþ mani men, &amp; Herui &amp; Agreuein, ?ond þai ben on þe plein; Bot ?e hem soner socour, Þai ben ded al four!” “Allas, allas!” quaþ king Ban, “Lade me þider ri?t onan, For, be mi broþer þer mislad, Worþ y neuer þer after glad!” Merlin smot forþ, þai after dasse On aiþer half, so grehounde of lasse, &amp; her feren after hem come, Þat mani paien ?af her dome &amp; sent hem wiþ scharp sword To þe deuel, her lord. &amp; þo þai comen &amp; sei?en hes, Þai dasched forþ amid þe pres; Euerich hit a paien þo, Þat þai arisen neuer mo; Kni?tes wi?t þai hem kedden &amp; roume to þe four þai redden. Geauntes strong þer weren to, Þe four þat deden michel wo, Minap hete þat on, veires, Þat oþer was hoten Malgleires. King Ban ?af to king Minape On þe helme swiche a clappe, Þat he him cleued to þe toþ; King Arthour smot after, for soþ, So Malgleires hit on þe scheld, Þat his heued flei?e in þe feld. Þes four sei?en her socour &amp; lepen ouer wiþ gret vigour Gret hepes of hors &amp; men, Þat slain lay hem bitven; Hors wel gode chepe þai founde &amp; anon in þe sadel wounde &amp; conteined hem so wi?tliche, cert. So þai nere nou?t yhert. Þo at arst bigan þe bataile. Þat last al day, wiþ outen faile: Ich on oþer so leyd, veir, Þat it dined in to þe air; Also þicke þe aruwe schoten, In sonne bem so doþ þe moten; Gauelokes also þicke flowe So gnattes, ichil avowe; Þer was so michel dust riseing, Þat sen þer nas sonne schineing; Þe trumpeing &amp; þe tabouringe Dede to gider þe kni?tes flinge; Þe kni?tes broken her speren, On þre þai smiten &amp; toteren; Kni?tes &amp; stedes þer laien aboute, Þe heuedes ofsmiten, þe guttes out; Heueden, fet &amp; armes þer Lay strewed eueri wher Vnder stede fet so þicke, In crowes nest so doþe þe sticke; Sum storuen &amp; sum gras gnowe, Þe gode steden her guttes drowe Wiþ blodi sadels in þat pres; Of swiche bataile nas no ses To þe ni?t fram arnemorwe, It was a bataile of gret sorwe. Þer was swiche cark &amp; swiche defoil, Þat al Leodeganes folk made recoil To Denebleise vnder þe wal, Bot Arthour &amp; his folk al, Þat helden hem in þe bataile, Of armes þat dede wonder meruaile. So Leodegan, saunfail, Houed vnder þe cites wal. Sadones seyd, an hardi man, To his em Leodegan: “Listneþ me now, mi lord þe king, &amp; ?e oþer lordinge: What do we here, whi &amp; war fore? ?if we fle, þis lond is lore, &amp; wif &amp; child &amp; al our blisse, Al is forlorn, mid ywis; Better is, to sterue worþschipliche, Þan long to liuen schandfulliche; ?if we be desirite, Our cowardschippe we may it wite; O þing ou?t ous comfort wel: Our newe lord ?ong naturel, Þat so wi?tliche fi?teþ for ous, Helpe we him, for Crist Iesus! ?if he were hunist at þis asaut, He mi?t wite it our defaut, &amp; bot we him help at þis nede, We beþ forswore, so Crist me rede, &amp; ?ete sle þat folk Sarrazine Is our soule medicine!” Ri?t so king Leodegan Gan to crien hem opan; Þo seyd Goionar þe hende: “He naþ non heued, þat nil it defende: Lete be, sir, þi precheing &amp; o?ain þo houndes fling!” Alle þai were at on asent &amp; forþ dassed, verrament; .x. .m. paiens of þos, þai metten, Þurch out hem bar, to grounde he stetten. Þo bigan bataile newe, Ich on oþer wiþ swerd hewe, Wiþ mace &amp; ex &amp; fauchoun Mani kni?t laide oþer adoun. Þer whiles Merlin, so y finde, Dede his out wende, to take þe winde, Gert her steden &amp; ek resten, What þe Sarrazins þresten Our cristen par fors o?an; Þo mounted Arthour, Bohort &amp; Ban Wiþ alle her wi?t compainie, O?ain to bataile þai gun hei?e; Merlin tofore, so seyt þe boke, Wiþ baner feld al, þat he tok. Arthour smot þe king Clarel Bitven þe schulder &amp; þe hatrel, Þat schulder &amp; side &amp; flaunke also Wiþ his swerd he smot ato. He was wroþ, ?e schul here wite, For Merlin hadde him atwite, He hadde iuel ?olden þe kisseinge, Þat Gvenour him ?af at his arminge; Þer fore he tohewe þat route Tofore, biside &amp; al about; Al wondred, þat him sei?e an, &amp; seyd: “He worþ a noble man!” Þo knewe he þurch mani on, Wher þat rod þe king Rion; Þurch corouns &amp; berdes, þat were his armes, He made him way wiþ strengþe of armes, His stede him bar to him anon; Arthour smot to king Rion, A quarter of his helme out hitt &amp; his scheld ato ykitt, &amp; alle his armes, verrament, To þe purpoint of o serpent, Next his schert þat sat þo; Elles he hadde him coruen ato. Rion fel doun wiþ þat dent, So he dede were, verrament. Mani geauntes gret &amp; long About Rion þer were, &amp; strong, Þat on Arthour at ones last &amp; wiþ his hors to grounde him dast; Ac Arthour lepe vp a fot anon &amp; werd him o?ain euerichon. Merlin wist of þis dede &amp; hete al Arthours felawered Wenden swiþe to þis rideing; Tofore dassed Ban, þe king, Al, þat in his way stode, He biheueded hem &amp; lete hem blode, So þat þurch his mi?t gode Þider he com, þer Arthour stode; “Arthour,” he seyd, “þi kinde it nis, To stond o fot, for soþe ywis!” An geaunt he tok anon &amp; cleued him to þe brest bon &amp; brou?t on hors Arthour, ywis, Par fors among his enemis, Þat so þo dede, verrament, Þat non no mi?t stond his dent. Þo Arthour was vp, so y finde, Comen his felawes, .vi. þousinde, &amp; ich of hem on þer hitt, Oþer heued ofsmot or bodi þurch kitt. Þer was defoiled king Rion Vnder stedes fet mani on &amp; drawe &amp; totore vilainliche, Ac he him defended orpedliche; Wiþ gret pine, naþelas, Vp to hors couered he was &amp; smot wiþ mace al about &amp; mani slou? of our rout. Ac an fewe of our best In al þat pres to gider þrest: Arthour &amp; Ban &amp; Bohort, his amis, Naciens &amp; Agraueins &amp; Heruis, Lucans, Griflet, Vlfin &amp; Kay &amp; her feren so fou?ten þat day, Þat in þe cuntre ran heþen blod, So in þe riuer doþ þe flod, &amp; so fou?ten wiþ dintes hard, Þat felled was king Rion standard &amp; þe four olyfaunce yslawe, Baners &amp; castels adoun yþrawe. Þo flei?e Riones folk here &amp; ter, Non durst leue no wher; Ac king Rion þan was so wo, Þat he nist, what he mi?t do; Wiþ his swerd scharp &amp; bri?t .xx. cristen he slou? doun ri?t; Ac his men, þat were him midde, Wiþ strengþe oway wiþ him ride, Ac fram his men he dassed sone Bi a wode oway al one, Makeand, ful sikerly, Swiþe michel diol &amp; cri. Swiche noyse ros in þe bataile, Þat, þei it hadde þondred, saunfaile, No schuld men it yhere, Þe paiens made so rewely bere, &amp; our gred: “Sle, lay on, Kepe þere, kepe here, lete passe non!” Þus þai slou? in litel stounde Mani þousand to þe grounde, &amp; euer þai ben tohewe &amp; smite, So schepe, þat were wiþ wolues ybite. Leodegan &amp; Cleodalis, his steward, Folwed al on Goionard, Riones nevou, þat hadde wiþ him Fele Sarrazins wroþ &amp; grim. Ban &amp; Bohort vertuous, Þai todriuen four kinges orgulous, Þat hete Gloiant &amp; Minados, Calufer &amp; Sinargos; Þe oþer &amp; þo of þe table rounde Bi .v., bi .vi. of gret mounde Were departed her &amp; tar, To folwe þe paiens euer ay whar; Naciens, Adrageins &amp; ek Herui .vi. heþen kinges driuen hardi, Þat hete Mautaile &amp; Fernicans, Bantrines &amp; Kehamans, Forcoars &amp; Troimadac, For to ?euen hem her mat. Alone, certes, king Arthour Drof king Rion wiþ gret vigour; Arthour otok him wiþ drawe sward &amp; seyd: “A?eld þe now, traitour coward!” Arthour on þe helme him smot, Þe dent sanke þurch, god it wot, Þurch þe pelet to þe panne; Ac dedli dent no hadde he nanne. Rion o?ain smot a dent, Ac Arthour him couered, verrament; Of his scheld he carf a corner &amp; of his helme a quarter; Þe dint swarf &amp; flei for bi, Þer fore was non sori; Arthour smot o?ainward Vnder Riones scheld a dint hard &amp; smot Rion þurch armes alle, Þurch þe side nei?e to þe ?alle; King Rion so feld him hert &amp; gan fle ful swiþe, cert; Arthour wald after sue, Ac sex king gun on him hewe, Wiche y nemde tofore ?ou to, Þat Herui drof &amp; his feren al so; Þai grad: “Abide, traitour, on hei?e, Wroþer hole þou Rion sei?e!” Þo lete Arthour Rion scape; Kehenans com wiþ gret rape &amp; ?af king Arthour swiche a las, Þat Arthour al astoned was; Arthour smot þat geant o?an A dint, þat fro main cam, He smot his schulder wiþ arm &amp; scheld, Þat it flei?e in þe feld. Kehenans dede his stede forþ steppe &amp; king Arthour wald bicleppe About his swere wiþ his ri?t arm, Þat þe oþer mi?t don him harm; Ac bitven his hond &amp; elbowe Arthour him ?aue a dint of howe Wiþ his swerd, þat his hond Amidward þe feld wond. Þe stede him bar here &amp; tere, Criand, so wode he were, Ac sone þer after ded doun he þrewe, His soule to þe deuel blewe. Þe oþer dasched on Arthour al fiue, For to reuen him his liue, Ac Arthour king Ferican smot To þe hert, god it wot; Forcoars bi þe side he hitt, Þat ribbes &amp; þi he ofslit. Þo com Naciens, Herui &amp; Adragein, Rideand to Arthour wiþ gret main, Wiþ his to feren king Mautaile Fram Arthour gan swiþe fle; Arthour wiþ his feren þo li?t, Her hors girten &amp; sadles ri?t. Now seiþ here þis romans Of king Bohort &amp; king Bans, So driuen king Minados Wiþ his þre feren of proude los; Þai metten wiþ ten heþen kni?tes, Strong geauntes fel &amp; wi?t, Alle þritten þai smiten þo On our cristen kinges to &amp; perced boþe scheld &amp; armes &amp; dede hem wel gret harmes. Ac Ban hit king Calufer &amp; cleued his heued in to þe swere, After he tok so Sinargos, His heued fram þe bodi was los. Bohort hit king Glorion His ri?t schulder anouen on, Þat al þe schulder &amp; ek þe scheld Wiþ þe ribbes flei?e in þe feld. Sornigrens &amp; Pinnogras, Gaidon &amp; king Margaras Wiþ .vii. heþen, sikerliche, Ban asailed wodeliche. Ac Ban, so noble kni?t &amp; hende, Wi?tliche gan him defende; Pinogras he feld of hors &amp; foiled al his cursed cors; Sornigrens he smot wiþ main Þurch out helme in to þe brain. King Bohort sei?e his broþer fi?t Al on o?ain ten kni?t; Þe stede wiþ þe spors he dust, To þe grounde a paien he frust, Anoþer, þurch helme &amp; bacin Þurch out he clef him to þe chin. Þo þre paiens wiþ wi?t bones On þe helme him smiten at ones, Þat he nei hadde, wiþ outen balaunce, Ylorn hors &amp; contenaunce; Ac he akeuered wiþ hert li?t &amp; smite hem on wiþ main wi?t; Ac in þat ich toilinge Fram Arthour com Rion þe king, Fleand, his swerde drain. &amp; Kay &amp; Griflet &amp; Lucan &amp; Merangis &amp; Craddoc &amp; Geruan &amp; Belchin þe broun &amp; Bleoberiis &amp; Galescounde &amp; Lectargis, Kalogrenant &amp; Kehedins, Folweden &amp; slowen þe Sarrazins Her &amp; ter, so seyt þe boke, &amp; a compeinie oftoke, To hundred paiens, ful of grame, For her ler &amp; for her schame &amp; for king Rion was oway, Her hert was ful of ten &amp; tray; Ich on oþer þer gan smite Wiþ swerdes egge, þat sore gan bite; Þai weren arwe &amp; our hardy &amp; hem todriuen, sikerly, &amp; wenten o?ain to Danbleys, &amp; wiþ outen þe gates, iuel at ayse, Bileueden þer for her king, For to han of him tiding; Þai no hadde of Merlin no conseiling, For he was went, wiþ outen lesing, After king Galat of mi?ti hond, Lord ouer Herdene lond, Wiþ ten þousand, þat was aschape Sarrazins, wiþ gret rape, For to make enchauntement, Hem tofore, verrament. He made alle a valaye Al so it were a brod leye, Þat Galaþ no non of his Þat ni?t no mi?t oway, ywis: Her after sone in þis write, Whi he it dede, ?e schul it wite. Now telleþ þis romaunce, þat king Arthour Com driueand gode scour &amp; bar Marandois in his hond, Worþ al þe swerdes of Inglond, Þat he hadde of Rion wonne; He bad þe king, þat made sonne, For his swete moder loue, He most þat ni?t his swerd proue. Auentours to seke, his stede he smot, King Ban rode after, god it wot, Bohort al so &amp; Nacien, Herui de Riuel &amp; Adragein, &amp; com dasseand al bi cas, Whar Goionar &amp; Salinas Wiþ a kni?t of þe table rounde To .lix. bataile founde. Þese four smot on hem, certes, So þe lyoun doþ on þe hertes; Arthour tau?t on a lessoun of howe &amp; cleued him to þe sadel bowe; Anoþer he biheueded, þe þridde he hit, Vnto þe girdel he him slit; Þe ferþ he tok on þe chine &amp; carf him ato, biliue; Ten, for soþe, in litel þrawe Þer he brou?t o liue dawe Wiþ his swerd Marandoise, Þat carf doun ri?t wiþ outen noise. King Ban smot about al so &amp; cleued a geant atvo; Anoþer he schare of al þe side, Þe þridde he dede of þe heued glide &amp; biheueded þre oþer þer to, &amp; þe seuend he smot ato; &amp; Bohort boþe þi &amp; arm Schare on of &amp; dede him harm; Anoþer he cleued to þe toþ, Þe þridde he biheueded, for soþ; Þe ferþ &amp; fift al so, To helle grounde he dede hem go; Þe gode kni?t Adragein Þurch smot on wiþ gret main; Anoþer he cleued to þe brest &amp; of þe þridde þe heued he daste; Þus he binam þer fiue Al arowe day o liue. Nacien dede ful wel: Wiþ scharp swerd of broun stiel On he cleued doun ri?t &amp; anoþer þer to, a pli?t; Þe þridde to þe brest he cleued &amp; of þe ferþe þe heued ofweued, &amp; þre al so þer to he slou?. Herui al so it made tou?, To þe chine he on slitt &amp; of to þe heued ofkitt. Goiomar &amp; Balinas &amp; þe þridde, þat wiþ hem was, Sei?en her noble socour &amp; leyden on wiþ gret vigour; Ich of hem þo orpedeliche Four slou?, sikerliche; Þo þan leued þer bot ni?e Of al þat iche companie, &amp; þo flowen anon ri?t, Al so swiþe so þai mi?t, Gredeand, it ner non men, Ac deuelen, þat þai fou?ten o?en; Our hem suwed as men kene, Til þai herden michel dene; Boþe on helmes &amp; ysen hatten Þe dintes of swordes flatten. Þo seyd Ban: “We moten heye Al ni?t &amp; wiþ swerd die!” Quaþ king Arthour: “Þat haue y loued, Al what ichaue mi swerd proued!” Quaþ Ban: “?e no haue it nou?t deleid, Þat ?e no haue it wele aseyd!” “Nay, sir,” quaþ Arthour, “þat folk was lite, Þat y no mi?t to wille smite, &amp; to ek þat ?e slou? so fele, Þat half no mi?t y me bistere.” Þo seyden our oþer hem bitvene: “Most he libben &amp; ythen, Bitvene Breteine &amp; Costentinenoble No worþ anoþer kni?t so noble!” Now seyt þe boke, þat sir Antore Wiþ his feren, y nemd bifore, At Danebleise Arthour þai no founde; O?ain þai went in þat stounde Wiþ drawen swerd, to sechen him; An hundred geauntes wroþ &amp; grim Wiþ fauchouns &amp; wiþ swerdes stett, Ich oþer sone mett; Antore was feld among þat floc &amp; Goruain &amp; Gales þe calu &amp; Craddoc &amp; Blioberis &amp; Blichardis, Þat hem defended a fot, ywis, &amp; bi help of her feren seuen O?ain an hundred: þat was vneuen. Arthour com rideinde in þis cas, For sir Antour desmaied was; He smot amidward þe pres, So grehounde doþ out of les; A geaunt sone he tok anne Þurch out helme &amp; heued panne &amp; þurch þe side &amp; þe hert; Of anoþer þe heued he girt; ?ete he tok þe þridde &amp; cleued him to þe midde; In þe swere he toke þe ferþ, Þat þe heued flei?e to þe erþe. Fiue &amp; sex, seuen &amp; ei?te, Orawe he bisei?e so ri?t. Þo gan king Arthour Marmidois, His swerd, to king Ban praise &amp; seyd, it carf so wel, men mi?t delite, Þat witeþ þe geaunce of þis smite. Hem fiue a fot on hors he lift. King Ban aside glift, On a paien wiþ main he girt Þurch out þe heued in to þe hert; Anoþer he schar þe side of; Þe þridde þe heued he al todrof; Þus her &amp; tar he leyd adoun, So it were a wode lyoun. Bohort als a geaunt laiste &amp; þe heued al todaiste; Anoþer to þe chine he karf; Þe þridde he hit, þat he starf; Al abouten he leyd on &amp; slou? to grounde mani on. Adragein wiþ wille fre Arawe biheueded geauntes þre &amp; oþer mo feld to grounde, Þat neuer more ner sounde. Þe gode kni?t also, Herui, Slou? so fele, it was ferly. Nacien, so seyt þe boke, Of a geaunt þat heued he tok; Anoþer to þe chine he lu?ste; Þe schulder of þe þridde he du?ste. Þus þai laiden her &amp; tar &amp; her heuedes fram þe bodi schar. Þe .xii. feren, þat hye þer founde, Non no hadde dedli wounde, Ac þo þai sei?en þis fair socour, Þai laiden on wiþ gret vigour; Ich of hem þre oþer to Of þe paiens biheueded þo; Þer was noble main ysene; Of an hundred, wiþ outen wene, No leued paiens bot fourtene, Þe oþer lay dede opon þe grene, &amp; þe .xiiii. flowen swiþe, So her stedes mi?ten driue; Our sueden wiþ wille fin &amp; metten þe clerk Merlin, Þat hem wiþstode &amp; dede hem li?t, Her stedes girten, her sadles ri?t; So þai dede &amp; blisse made, Ich of oþers helpe was glade. Whiles hye hem graiþeþ, resteþ &amp; ri?teþ, Listneþ, hou Leodegan fi?teþ! Hou Leodegan now vnder an oke Fi?teþ, so seiþ þis boke, Wiþ his steward Cleodalis, Gentil kni?t &amp; trewe, ywis, O?ain seuen &amp; tventi fou?ten hye to, Certes, þat was michel wo. On fot was Cleodalis, So ich ?ou seyd er þis; Leodegan on his hors was, Cleodalis fau?t on þe gras; Wiþ michel sorwe &amp; gret pine Þai werd hem o?ain þo Sarrazine. Colocaulnus, an hoge man, Smot so to Leodegan, Þat he aplat fel of his stede; Boþe mouþe &amp; nose gan blede, For feblenis oþer wounde Strei?t he lay on þe grounde; Þe Sarrazins to him come &amp; þo him wold han ynome, Ac Cleodalis her of nam kepe, He bistride his lord &amp; wepe; Abouten he leyd wiþ his sword &amp; defended his lord, So he smot to his wiþþerwine, Þat non mi?t his lord winne; Þai him þrewe wiþ kniues &amp; stones &amp; ?auen him woundes for þe nones. Vp stirt Leodegan, þe king, Þo passed was his swoninge; His steward mi?t stond vnneþe, For he him forfau?t al to deþe; He sei?e his steward so ful of treuþe, His hert was ful of sorwe &amp; reuþe; He biþou?t him, wiþ wrong His wiif he hadde helden long O?aines ri?t þurch iniquite; A word he seyd of gret pite: “Hay,” he seyd, “Cleodalis, Trewe kni?t wiþ outen feintis, Þurch mi sinne &amp; mi desray Icham comen to mi last day: Haue on me pite, gentil man, &amp; rewe on me, Leodegan! Ich was þi lord, now am y knaue, On me pite &amp; merci haue, For?iue me now þe trespas, Þat y þe haue don, allas! Y pray þe, þat neuer mi misdede Mi soule in to helle lede!” A knowe he sat &amp; seyd: “Merci, Mine owen swerd take, bel ami, Mine heued smite of for mi misdede, Crist me wil þe better rede!” Cleodalis wepe for pite, He sei?e his lord humilite, He lift him vp in his arm &amp; for?af him al þat harm, Þat he him hadde don, &amp; schame, &amp; bad him fi?t, on godes name; So þai deden &amp; fou?ten boþe, Þe paiens þer of weren wroþe; Þo com rideand a geaunt, ywis, &amp; smot to grounde Cleodalis; Þer he lay strei?t along, Leodegan to him sprong &amp; him wered al about Fram al þat ich curssed route; So long he fau?t, he was weri &amp; fel adoun wel dreri. Cleodalis þo vp made a stert, As he nere nou?t yhert, &amp; wiþ main fair &amp; hende His lord, þe king, he gan defende. Þus þai ferd oft, when fel þat on, Þe oþer vp stert þo anon &amp; him defended wiþ alle his mi?t; Þus þai fou?ten til midni?t; Þo were þai wounded so strong, Þat þai no mi?t doure long. To Cleodalis þo seyd Leodegan: “Help now þe self, gentilman, For, to lese &amp; winne al þis lond, Y no may lenger stond!” Often þai made dounfalleing, &amp; when þai mi?t, vpriseing, &amp; halp Cleodalis him, to were &amp; fi?t, Al so wele so he mi?t. In þis time hadde Merlin To Arthour &amp; Ban teld her pine, &amp; þo hadde Leodegan ben ynome, ?if Arthour no had ycome Wiþ his sextene, þat on hem plat, &amp; euerich a paien to deþ flat. Merlin rode out in a stounde &amp; þider brou?t .vii. of þe table rounde, Þat dede wiþ strengþe her swerd baþen In bodi &amp; blod of þe haþen. King Arthour &amp; Bohort &amp; Ban Keuered on hors Leodegan, &amp; Nacien, þat kni?t of pris, On hors keuered Cleodalis, Þat al so wele yfou?ten, cert, So þai ner þat day yhert. Merlin, he tau?t to four geauntes, saun ail, Þat sustend þat bataile; Naciens rod Ancalnus to, Þe side he schar his bodi fro; Arthour cleued king Maulas, &amp; Ban ato girt king Ridras; Bohort biheueded king Dorilan, &amp; ich of þe oþer slou? a paien þan. Þe oþer paiens flowe swiþe, &amp; our went o?ain biliue In to þe cite of Carohaise, Wiþ her feren hem made at aise; Þai maden gret blis &amp; fest &amp; after ?eden hem to rest. [Arthur and Merlin, Version B] The text is taken from the Lincoln's Inn Ms. Square brackets indicate editorial insertions or emendations. He, þat made wiþ his hond Wynd and water, wode and lond, ?eue heom alle good endyng, Þat wolon listne þis talkyng! And y schal telle ?ow byfore, How Merlyn was geten and bore, And of his wisdoms al so And oþre happes mony mo, Sum whyle byfeol in Engelonde, ?e, þat wol þis vndurstonde. In Engelond þer was a kyng, A noble mon in al thyng, In weorre he was war and wy?ht. Kyng Constaunce, for soþe, he hy?t; A dou?hty mon he was of dede And ry?t wys he was of rede. Kyng he was of gret honour And holden prynce and conquerour; For kyng Angys of Denemark And many a Sarsyn stout and stark Weorred on him, wiþ owte faile, And he ouercom heom in batayle And drof heom owt of his lond þat tyde, Þat þey neo durste him nou?t abyde. Þanne hadde þeo kyng sones þreo, Þeo faireste childre þat my?ht beo; Þeo eldest sone, þat schold beo kyng, Was cleped Moyne, wiþ oute lesyng, Þis oþre weore of gret renoun, Boþe Vter and Pendragon: Þus men heore names alle calliþ, Þeo Bruyt witnessiþ heom alle. On þat tyme, we fyndiþ in boke, A gret seknesse þeo kyng toke, Þat out of þis world he most wende, And after his barouns he dude sende. And whan þey weore comen euerilkon, Þe kyng seide to heom anon: “Lordynges,” he saide, “lasse and more, Out of þis world y schal fare: For godis loue and par charite And for þe loue, ?e owen to me, Whan y am ded and lokyn in clay, Helpiþ my childre þat ?e may And takiþ Moyne, myn eldest sone, And makiþ him kyng and ?eueþ him corowne; Holdiþ him ?oure lord for euer mo!” Alle þay graunted, hit scholde beo so. Þan hadde þe kyng a styward feyr, Þat was cleped sir Fortager; His treowthe to þe kyng he ply?t, To helpe his chyldre at his my?t, Bote sone þat traitour was forswore, He brak his treowþe and was forlore. So þat þe kyng of þis world went And faire was buryed, verrayment, At Wynchestre, wiþ oute lesyng, Was mad his burying. Eorles and barouns sone anon Tok heom to gedre euerychon, Wiþ outyn any more dwellyng Heo maden Moyne lord and kyng. Bote þe styward, sir Fortager, Was ful wroþ, as ?e may here, And was þer a?eyn wiþ al his my?t, Boþe by day?es and by ny?ht, For he þou?t him seolue wiþ treson Beo lord and kyng wiþ croun. So sone as Moyne was chose kyng, Into Denemark þe word gon spryng. Kyng Aungys hit herde sayn, Þer of he was boþe glad and fayn; Messangeris þat ilke tyde Wente ouer al his lond wyde After mony Sarsyn stout &amp; stark Of Saxoyne and of Denemark, An hundred þousand and ?et moo On horse and on fote al so Come þydir wiþ oute ensoyne, For to weorre on kyng Moyne. Þeo kyng wolde no lengur byde, Bote dy?t him to schip þat tyde And brou?t in to Engelond afyn Mony a dou?ty Sarsyne. Bote Engelond was clepid þan Mukyl Breotayne of vche man. Þanne þe word wyde sprong, How þe Denys kyng wiþ wrong Gan worche Engelond muche woo; Kyng Moyne herde, þat hit was soo, He went him to sir Fortager And prey?ed him wiþ mouþ and cher And bysou?te him wiþ gret vygour, He scholde beo his gouernour, A?eyn his fomen for to fy?t; And he onswerede anon ry?t And brayd him self seek as traytour strong And saide, wiþ ry?t and nou?t wiþ wrong, Neo wold he neuere come in batayle, For his streynthe bygan to fayle; And al he dude for nyþe and onde: He þou?te to beo kyng of þis londe. Þeo kyng him wolde no more pray, Bote tok his leue and went a way. Messangeris he sent þat tyde Ouer al his lond on ylk a syde To eorl, baroun and to kny?t, To helpe him for to fy?t; And whan þay weore al ycome And heore armes hadde ynome, Þey prikyden forþ, wiþ oute faile, To ?eue þe Denys kyng batayle. Þer was clowen mony a scheld And mony a kny?t feld in þe feld. Al þat þey metten at þat stounde, Mon and hors þey slowe to grounde; So Englysch men, for soþ to say, Weore discomfy?t and fledde away; To Wynchestre þay fledde þo, Syngand allas and weylawo. Bote þe Denys kyng by fore Mukil of his folk hadde ylore; Al so swyþe he sent his sonde Hom a?eyn to his owne londe, To al, þat my?hte wepne beore, Schold come to Englond, him to weore. Of weorre wolde he neuer blynne, Cytees and castels he gan wynne, In Engelond he dude mukil wo, Half a ?er and sumdel moo. Alle þe barouns of Engelond Tokyn heom to gedre on honde, What heom weore best to done, To avenge heom of heore fone. And whan þay weore come alle, y ?ow telle, Eorles, barouns, þat weore feolle, Heo seiden, þat Moyne, heore kyng, Was nou?t bote a broþelyng, And seyden: “?ef Fortager kyng ware, He schulde ous brynge out of care!” And seide anon, olde and ?yng, Þey wolde, Fortager weore kyng. And whan þay haddyn spoke of þis, Twolue barons þey sente ywis To sir Fortager þeo bolde, To wite, why þat he neo wolde A?eyn heore fomen for to fonde, To dryue heom out of Engelonde. And þo þeo barounes alle yfere Waren come to sir Fortager, Wel hendeliche he heom grette And on þe deys by him sette And bad heom wiþ wordes ille, To say?e, what weore heore wille; And þey onswerde faire a?eyn And baden, þat he scholde heom seyn, W[hy] he wolde nou?t wiþ heom gon [For to a]venge heom apon heore foon. [And s]eide: “Syþe Constaunce was ded, [We ha]n had a sory red, [We ha]n had mony sory happes [And of] hys men wel harde clappes!” [And bade,] he scholde take on honde, [To warr]e heom out of Engelonde. Þen ans]werde sir Fortager [As a man of] gret power. [“I was neu]er ?et ?oure kyng [Why pray]e ?e me of such helpynge? No neuer ?et her by fore To ?ow no was y nou?t yswore, For to helpe ?ow at ?oure neode; And þer fore, so god me spede, Wendiþ hom to ?oure kyng And preyeþ him in al thyng, Þat he ?ow helpe a?eyn ?oure foon, For of me neo gete ?e noon!” Þanne onswerde a bold baroun: “Oure kyng nys bote a kouioun, For, whan he siþ a sweord ydrawe, Anon he wenyþ to beon yslawe; He ne doþ vs non oþir good, Bote fleoþ awey, as he weore wod: Hadestow beon among vs alle, Þat chaunce neo hadde neuer byfalle, Þat we lore þis asau?t; For soþe, in him was al þeo defau?t: Þus seyn alle oure peris.” “Y tro wel,” seide sire Fortagers, “Certes, hit was gret deol, To make ?oure kyng of a fool; Hadde ?e mad a mon ?oure kyng, He hadde ?ow saued in al thyng; Bote, certaynly, sikir ?ow beo, Help neo haue ?e non of me, Bote if ?oure kyng weore ded, aply?t, I wolde ?ow helpe wiþ al my my?t.” Þanne saide þeo barouns ilkon: “Woltow, þat we oure kyng slone?” “Nay,” he seide, “wiþ outyn stryf, Whiles ?owre kyng is olyue, Help no gete ?e non, ywis!” Þeo barons toke leue wiþ þis; To Wynchestre þey went alle, Þere þeo kyng was in his halle, And, als he sat at þe mete, Þey rowned to him wiþ gret hete, And, als he sat at þe bord, Or euer he spak any word, Þey rowned alle to him anon And smyten of his hed wel sone. And whan þe kyng þus was slawe, Eorles, barons, hy?he and lawe Tokyn heom alle to rede, Kyng þey mosten haue nede, Engelond for to weore A?eyns heore foon, þat wolde heom dere. Þanne hade þe kyng breþere two, ?onge childre þay weore boo, Þay weore so ?onge wiþ ynne elde, Þat þey my?te non armes welde; Þat on was Vter, and Pendragon. Þan saide þe barons euerilkon, Þat þey neo scholde neuer spede, Bote ?ef a dou?hty mon of dede Weore chose to beon emperere, And sworen, þat sir Fortagere Was a dou?hty mon of dede, Stout and stark apon a stede, And sweore þer to gedre vchon, Þat oþir kyng no wold þey non. Þo nas þer neyþir kny?t no sweyn, Þat durste speke þer a?eyn, Bote graunted alle, olde and ?onge, To make Fortager heore kynge. A mury tyme is in Auerel, Þat muche schewiþ monnes wil. So in þat tyme, as ?e may here, Twolfue barouns come to Fortagere And seiden, þat Engelondes ry?t Was lorn þour? heore kyng, aply?t, And he was ded, wiþ oute lesyng, And his two breþere weore to ?yng, To holde þe kyndom in honde; “Þer fore, þeo comyn of þis londe, Haþ þe chosen wiþ honour, For to beon heore emperour.” Blyþe and glad was Fortager, Anon was kyng, wiþ oute dawnger. At þe feste of his corounement, Two barons, þat weore gent, Þat al þe treson vndurstode And hadde reuþthe of heore blode, Þat þey scholde beo do to ded, Þer fore þey tok anoþir red And tokyn Vter and Pendragon And passed ouer þeo see anon. Of heore passage wiste no mo, Bote þe hende barons two. And whan þeo feste was yholde, Fortager, þat traitur bolde, Let make a compacement Of eorles and of barouns gent, At wych parlement þey hadyn ty?t, For to a slayn þeo childre ry?t. Fortager comaunded anon, To fechche Vter and Pendragon. Swyþe anon men heom sou?t, Bote þey neo my?hte fynde heom nou?t. Whan Fortager þis vndurstod, Þanne at furst he wax al wod And þou?te, ?ef þey come to lyue, To vyl deþ þey schold him dryue. Bote noþeles sire Fortager Dude comaunde fer and ner, Boþe to baroun and to kny?t, [To make h]eom redy for to fy?t. [And soone they] dy?hte heom, ywis [With armes] and wiþ hors of prys. [And when they] weore al redy dy?t, [Forsooth, it] was a semely sy?t, [With helme] on hed and bry?t baner [All went forth] wiþ sir Fortager. [The king of] Denemark wiþ pryde [Brought his] ost by his syde; [Either host ca]n oþir assaylle, [There might y]ou seo stark bataile, Sweordes drawen and arwes schoten, Mony a quarel þoru?h þeo þrote. Þeo Englysch folk, for soþe to say, Fou?hten so wel þat ilke day, Þat kyng Aungys in þat tyde Was apon þeo worse syde And fley?h awey, as he weore wood, Into a castel strong and good, And mukil of his host al so, Faste awey þay gon to go; And Fortager wiþ his rowte Bysette þe castel al abowte; And whan þay hadde longe by leyn, Kyng Aungys sent heom for to seyn, ?ef he in pes passe most, He wolde take al his ost And wende to his owne contray, And neuer after þat day Wolde he passe þeo see stronde Neo come to weorre in Engelonde; And whan þis couenaunt was al don, Þat þey neo wolde in Engelond come, Fortager tok his counsail And let heom passe hol and hayl. Fortager þo tok his host And went þennes wiþ gret bost And heold feste many day Wiþ mukil solas and wiþ play. And whan þe feste was yholde, Þat twolf barouns, þat ich of tolde, Þat hadde slawe Moyne þe kyng, Byþou?hten heom of a wondur thyng, Þat þey wolde wende to Fortager And aske him mede and heore lower, And seiden: “Fortager, now þow art abowe, Þenk, what we dude for þy loue: We slowe oure ry?te kyng of kynde; Now beo sene, ?ef þow beo hende: For we brou?te þe in þy power, ?eld vs oure mede and oure lower!” Kyng Fortager onswerde ageyn Wiþ egre mod and gan to seyn: “By þe lower, þat god made, ?e schal haue as ?e bade, For ?e arn traytours stronge And han slayn ?oure kyng wiþ wronge, And ?ef y may, so mot y theo, ?e neo schal nou?t so serue me! For ?e han wrou?t a?eyn þeo lawe, ?e schul beon hongyd and todrawe!” He dude take horses sket And trayed heom to heore feet, &amp; then drew them on a pauement &amp; sithen hanged them, verament. Then many an erle &amp; barron hynde, That were of the barrons kinde, To Vortiger they ran anon, As his most deadlye fone; Hard on him can they fight, For to slay him they thought right. Vortiger with might &amp; maine, He with his host went them againe; A strong battell there was dight &amp; many a head ther of smitt, Soe that Vortiger that day Was glad for to scape away. Anon the barrons send their sonde Wyde ouer all England To all their freinds, sibb &amp; couthe, East, west, north &amp; southe, &amp; told them that sooth tyde, How Vortiger with great despighte, With great treason &amp; with wrong Their kinred had drawen &amp; honge. Wrath then was many a man, &amp; al together swarren then, That they wold not assunder breake, Till they were on him wreake. Euerye man on other besought, A great host on him they brought &amp; foughten with sir Vortiger 9 monthes of this yeere, That many a lady fayre &amp; free Lost her lord &amp; her meanye. Then the warr endured long, &amp; the barrons waxed strong, That Vortiger had not power, Against them longer to endure. Messengers anon hee tooke And made them sworne vpon a booke, That they shold his arrand gone, &amp; letters he tooke to them anon &amp; sent them ouer the seas iwis To Denmarke vnto king Anguis, &amp; that hee shold come att neede With all the power, that he might lead, Against his foemen for to fight, That wold depriue him of his right. Then was king Anguis blythe &amp; messengers hee sent swithe To duke, erle, barron &amp; knight &amp; to all, that weapon beare might. Then to shipp they went blithe And ouer the sea can they driue. &amp; when they came to Vortiger, He welcomed them with merry cheere &amp; seazed there into his hands Halfe the realme of England, That he had or haue might, For to helpe him in his right. When this couenant was made fast, All they dighten them in hast, Into battelle for to wend With the barrons, that were hende. Besids Salsbury a lyte, There the battell can they smite. Many a bold champion, &amp; many a 1000 in that stonde Were slaine &amp; brought to ground. Many a ladye &amp; damsell Can weepe that day with teares fell. Then had Vortiger 10 Against one of the barrons men; Discomffitted they were that day, With great sorrow they fled away; &amp; Vortiger, that wold not spare, But hunted them, as hound doth hare, Them, that he did ouertake, Noe other peace did he make, But did them all todraw &amp; hange, But sithen all that was wrong; Many a barron hynde &amp; free Fled out of his owne countrye &amp; dwelled out many a yeere, For loue of sir Vortiger. Then Vortiger ceazed into his hands The lands &amp; rents of all the barrons, &amp; both wiffe, chyld &amp; swaine He droue out of the lannd, certaine. King Anguis had, verament, A daughter, that was faire &amp; gent, That was heathen Sarazen; &amp; Vortiger for loue fine Vndertooke her for his wiffe &amp; liued in cursing all his liffe, For he did make the christen men To marry the heathen women, Soe that nighe all England Was fallen into the devills hand. Þus þey lyuede mony a ?er, So on a day sire Fortager Byþou?hte him of þeo childre two, Þat owt of londe weore flemed þo, And al so he byþou?te him þan Of mony anoþir dou?hty man, Þat he hadde flemed out of þeo land, And in his heorte gan vndurstond, Þat hit was a sory hap, And douted him of after-clap. Anon he sente messangeris Ouer al his lond for carpenters And for gode masons al so, Þeo beste, þat weoren in londe þo. Mony þousand þer cam anon, Þat wel couþe worche lym and stone; And whan þey weore comen all, Þe kyng anon to heom gon call And seide: “Lordynges, y am byþou?t, A castel y wol haue ywrou?t Of strong tymber, lym and ston, Þat such anoþir beo nowher non, For my men, þat arn olyue, Þat y can out of londe dryue; ?ef y euere haue nede, My lif þer yn y may lede: Þat castel ?e schal make mury Vp on þe pleyn of Salesbury: Goþ and doþ als y ow bad, Þat hit beo trusty and wel ymad, And ?e schule haue to ?oure huyre Al so mukil as ?e wol desyre.” Þeo werkmen wente forþ þo, Fyftene þousand and wel mo, Heowen tymber, coruen ston And leiden a fondement anon; Somme leyde and somme bere, Somme þat werk gonne arere. Þat seolue day, wiþ owte doute, Breost-hy?h hit was abowte; When hit was come to þe ny?t, To heore bed heo wente ary?t And come a?eyn apon þe morwe And fonde þyng of mukil sorwe; Al heore fondement heo founde Lyggand abrod apon þeo grounde, And al totorn lym and ston: Gret wondur þey hadden vchon. Beter red neo couþe þey non, Bote to bygynne a neowe anon, And speddyn al so wel, for soþe to say, Als þey dude þeo furste day, Fro morwe til hit was ny?t, And al so swyþe as þey my?t. And whan þe euenyng was come, To reste wente alle and somme. On morwe þey cam a?eyn anon [&amp; found it] cast boþe lym and ston [&amp; was spr]ad boþe here and þer, [&amp; thus they] ferdyn half a ?er. [When the king heard] of þis, [Great wonder h]e hadde, ywis, [&amp; oft asked both] ?onge and olde, . . . . . . it my?te beo holde [&amp; why the work]e my?hte no?ht stonde. [There was none] in al þat londe. [Highe nor lowe], lewed no clerk, [That cold tell hi]m of þat werk. [King Vortiger sate], in his halle [Amongst his barrons &amp;] kny?htes alle [&amp; sware, he wold] neuer spare, [Vntill he wist, why] hit ware; [&amp; anon he sent his]e sonde [Ouer al England]e [After clerkes old] and ?yng, [That cold tell hi]m of wondur thyng. [The messengers] forþ went [And did the k]ynges comaundement, [Many a wise cler]k þey sow?t, [Before the ki]ng alle weore brou?t; [King Vortiger] aposed heom alle, [Why his worke] was so doun falle; [But there was no] mon, þat couþe him telle. [Then he sw]are, he wolde hem quelle, [But if they wo]lde sey?e in hast, [Why this wo]rk was so doun cast. [10 mast]res he lette take anon, [The wisest] of heom euerychon, [Into a chambre þey weore do, [That no] mon my?hte come heom to, [Þat] heo hadde socour of no thyng, [Bot]e vnneþes mete and dryng. [S]o on a day, verrament, Þay lokid in to þeo firmament, And vndur þeo weolkyn þey sawe a sky, Þat schewed heom witerly, Þat fyue wynter þer by fore A knaue child þer was ybore, By?eten wiþ owtyn ony monnes mon; And ?ef þey hadde þat child anon And slowe him hastely þan, Er he speke to any man, And smeored þeo werk wiþ his blod, Þenne schulde hit worthe stark and god. Þus þeo sky schewed heom þere And passed awey wiþ owte more. Þan weore þeo clerkes glad and blyþe And come to Fortager al swyþe And tolde him, wiþ owte les, A knawe child bore þer was All wiþ owten monnes streone, And þey seiden al by dene &amp; seyd: “Do seke þat child, Wheþer he beo in towne or feld, And doþ him sle hastely And tak þeo blod of his body And smeore þy werk abowte þer wiþ, And hit schal stonde euer in gryþ!” Bliþe and glad was Fortagers, He lette clepe twolf messangeres And lette departen heom, so mote y theo, Þat non neo scholde wiþ oþir beo. He sente heom forþ vp on his sonde On foure half of Engelonde And comaunded, þat þey neo stynt nou?t, Til he weore to fore him brou?t. Anon þeo messangeres forþ went And duden þeo kynges comaundement; And sir Fortager þeo bolde Comaunded þeo clerkes to beo holde, Til þeo messangeres comen a?eyn, To wite, what þey wolde seyn, And swar by Jhesu, heouene kyng, ?ef þey lowen any lesyng, No raunson scholde for heom gon, Þat þey neo scholde dy?e euerychon. Now lete we þis maistres beon And of þis clerkes al by dene, And telle of þis messangeres, Þat wenten fro sire Fortageres, For to seke þeo child so ?yng, And ?e schal here a wondur thyng: ?ef ?e wolon a stounde dwelle, Of þat child y wol ?ow telle, On what manere þe messangeres Brou?te him to sire Fortageres, And what he hy?hte, wiþ owte les, And of what kynde þat he was, Þat ?e schule vndurstonde and wite, Þoru? what skile he was by?ete. Dauid þeo profete and Moyses Witnesseþ and seiþ, how hit wes: Þo god hadde mad þoru? his my?t Heouene ful of aungelis bry?t, Þeo fairhod, þat þey hadde þan, Nis no tonge, þat telle kan, Til Lucifer hit forgult wiþ pryde, Alle, þat heold wiþ him þat tyde; Such veniaunce god on heom gon take, Þat þey arn now feondes blake And, as y fynde in holy wryt, Þey felle fro heouene to helle put Sixe dai?es and seoue ny?t, As þikke as hayl in þondur ly?t. And when þay weore ut of heouene, Oure lord seide wiþ mylde steuene And heouene lowked a?eyn ful stille, Als hit was his owne wille. Feole of þe feondes, þat y tolde er, Felleon out of heouene wiþ Lucifer. Þo, þat wonen in þe eyr an hy?h, Felle þey beon, stronge and sly?h And of þeo eyr takeþ heore ly?t And han heore streynthe and heore my?t, After mon to make heom body, Fair of colour and rody, Dessenden doun among mon kynne, To tyse men to dedly synne. Alle þey wiste wel by fore, Þat Jhesus was of Marie bore; Þer to þeo feondes hadden onde And seide, þat þey wolde fonde, To ney?he in eorþe a maide mylde And by?ete on hire a childe, Such a child, þey seide þo, Þat schal worþe þeo world ful wo And acombre al so feole, Als Jhesus had brou?t in to weole. Þus þey wende þeo world afyled, Bote atte laste þey weore bygyled. Y schal telle ?ow, how hit was: Now may ?e here a wondur cas. In þat tyme, y vndurstonde, A riche man was in Engelonde And hadde a good womman to wyue, And lyued to gedre in clene lyue. A sone þey hadde and dou?htre þreo, Þeo fairest childre, þat my?hte beo. Anon þeo feond, þat y of tolde, Þat wonede in þe eyr so bolde, In to þeo eorþe he ly?hte þan And tempted so þat gode womman, Þat in hire body he hadde gret my?t, And brou?hte hire in chest and fy?t, And made hire ofte wiþ egre mood Corse hire children, as heo weore wod. So apon a day an euen late Þoru? þeo feond wiþ gret hate Wiþ hire sone heo gan to grame, Corsed him harde by his name, And to þeo deouel heo him bitau?ht Wiþ al þeo power, þat heo au?ht. Þanne was þeo feond glad and bliþe And þou?te to do heom schame swyþe, And þo hit was come to þeo ny?t, In to hire hous he com ful ry?t And strangled heore sone, þere he lay; Þeo wif ros vp, when hit was day, And fond hire sone ded at morwe And went and hong hire seolf for sorwe; And whan hire lord herde þis, Anon swiþe for sorwe ywis Sodeynly he de?ed þo Wiþ outen schryft and hosol al so. Þeo folk of þat contre þat tyde, Þat wonede þer ny?h by syde, Come þidre, heom to seo, And hadden reuthe and gret pyte, Þat mony a mon þat day Weop and seide weylaway For þat godemon and his wif, Þat hadden lyued so good lif. An heremyte wonede þer by syde And com for to seo þat tyde; Blasy, for soþe, his name was, And ofte he seide: allas, allas, Þat hit was byfalle soo, In his heorte him was ful woo And seide, hit was, verrament, Þoru? þeo feondes comburment. Þeo dou?htres he fond þeron lyue, Þat godman þo can heom schryue, Of al þat þey couþe þenke or mene, And seothen asoyled heom ful clene; And whan þey hadden doon and seid, Fair penaunce on heom he leyd. And whan he had tau?t heom soo, Hom a?eyn he wente þoo, And þanne þeo maydenes al yfere Seruedyn god wiþ bliþe chere. In al Engelond þo was vsage, ?ef any womman dude outrage, Bote ?ef hit weore in spousyng, Or anymon old or ?yng My?hte hit wite of þat contre, Al quuyk heo scholde doluen bee, Bote heo weore ly?t womman told To alle, þat hire aske wold. So þeo feond, þat hadde my?t, Þat wonede in þe eyr ly?t, Into þeo eorþe he ly?te doun þan And wente him til an old womman And hy?hte hire boþe gold and fee, To wende to þeo sustreon þreo, Þeo eldest maiden to enchaunte, Som ?ong monnes body for to haunte, And, ?ef heo my?hte brynge hit þer to, He hette hire gold for euere mo. Þat olde quene was ful glad And dude, als þeo deouel hire bad, And wente hire to þeo sustreon þreo; So sone as heo my?hte heom seo, To þeo eldeste suster heo seide: “Allas, my swete, dure maide: Þow hast faire feet and honde, Gentil body for to fonde, Whyt swyre and long arm: Ywis, hit is muche harm, Þat þy body neo my?te asay, Wiþ som ?ong mon for to play, Þat þe my?te fynde in euery cas Gamen and murthe and gret solas!” “Certes,” seide þe maide þan, “?ef þat y tok now anyman, Bote ?ef hit weore in spousyng, And anymon old or ?yng My?hte hit wite of þis contre, Al qwyk y scholde dolue beo.” “Nay, certes,” seide þat olde quene, “Þow may hit do wiþ owte dene ?er and oþir in boure, in bedde, Þeo whiles nomon þar þe wedde, And þer fore neo dred þe nou?t, Ne þar hit neuere be forþer brou?t; And ?ef þow wolt do by my red, Þow neo dudest neuer better dede!” So þoru? þeo qwenes enchauntement And þeo feondes comburment Þeo eldest suster, soþ to say, Lette a ?ong mon wiþ hire play, And whan hire liked best þe game, Hit turnde hire to muche schame, For heo was taken and forþ ydrawe, And of hire game heo was knowe, And for þat werk doluen heo was; Mony mon seide for hire allas. Þeo feond, ?et anoþir while Þat oþir suster he con bygyle And made hire loue a fair ?ong man, And was his lemman after þan, Al hire wille to him heo let; Hit was parceyued ful sket, Heo was taken forþ, ywis, And brou?t by fore þeo justis, Hire juggement to vndurfonge, As hit was lawe of londe. Þeo justice hire aposede þo, Wher fore heo hadde do so; Heo onswerede, as hire was tau?t, And seide, heo neo forsok hit nou?t, Heo swor, heo was a ly?t womman To alle, þat wolde hire body han, And þer skapeode heo away, So þat hire folewed al þat day Of harlotes a gret haras, To fyle hire body for þat cas. ?et þeo feond, in þat while Þe þridde suster he can bygyle. Þenne was þe ?ongest suster so wo, Þat ny?h hire heorte brast in two, For hire modur hong hire seolue And hire sustur men qwyk dolue, And for hire fadir dy?ed amys And hire broþir was strangled, ywis, Hire oþir sustur an hore strong, Þat wiþ harlotes made hire mong. Al most for sorwe and þou?t Yn wan hope heo was ny?h brou?t. To þeo hermyte heo wente þan, Þat hy?hte Blasy, þat gode man, And tolde him al þeo soþe by fore, How al hire kynrade was forlore. Þeo hermyte hadde wondur gret, On godes halue he hire het: “Y bydde þe, haue god in mynde And let beo þeo lore of þe feonde!” He bad hire forsake in alle wise Pruyde, hate and couetyse, Nyþe and onde and envye And monnes flechs in lecherye, Alle such werkes he bad hire fleo And godes seruaunt for to beo, Bad hire, heo schulde nyme kepe, Þat heo neo leyde hire nou?t to slepe, And nameliche nou?t on ny?t, Bote heo hadde candel ly?t And wyndowes and dores in þat stounde Waren sperd by rof and grounde, And make þer a?eyn wiþ good voys Þeo signe of þe holy croys: Bid him, þat he warant beo A?eyn þeo feond and his pouste!” And whan he hadde tau?t hire so, Hom a?eyn heo can go And seruede god wiþ heorte glad; Heo dude, as þe hermyte hire bad, And ?et þeo feond wiþ enuye Bygyled hire wiþ tricherye And brou?te hire in wel dreory chere: Y schal ?ow telle, in what manere. Apon a day, verrament, Wiþ ney?hebours to þe ale heo went; Longe heo sat and dude mys, Þat heo was dronkyn, ywis; Hire oþir sustur, þat y of tolde, Þat was an hore stowt and bolde, Com hire þider þat ilke day Wiþ mony an harlot, and made deray And mysseide hire, as heo weore wod, And calde hire oþir þan good, And heo was dronkyn, soþ to seyn, And mysseide hire a?eyn. So longe heo chidde, wiþ oute les, Þeo hore start vp in a res And wiþ hire fust in outrage Smot hire in þe visage, Drou?h hire her and rente hire cloþ And beot hire boþe eouele and wroþ; Hom to hire chaumbre heo fledde þo And stak þeo dore by tweone heom þo And cry?ed out, and ney?hebours come, And þe hore anon þey nome And dryuen hire away anon, And þeo harlotes euerychon. Whan þay weore dryuen alle away, Þeo mayden in þe chaumbur lay Al mad and couþe no good, Wepte al day, as heo weore wood; And whan hit was come to þe ny?t, Apon hire bed heo feol doun ry?t; Al yschod and yclad Heo fel on slepe and was al mad And for?at hire hows vnblessed, As þe hermyte hire hadde wissed. Þanne was þeo feond glad and bliþe And þou?te to don hire schame swyþe; Ouer al wel in he my?t, For þer was mad no crois þat ny?t; And to þe maiden anon he went And þou?te al cristendam to haue schent: A streone of a child he putte in hire þo And passed awey þer he com fro. And whan þat womman was awaked, Heo fond hirebody ly al naked, And heo gropede wiþ hire honde, And in a stude þer heo fonde, Wher by heo wende witerly, Þat som mon hadde ley?en hire by. Þanne heo ros vp in hast And fond hire dore sperred fast, And whan heo fond, þat hit was so, In hire heorte heo was ful wo And þou?te, hit was sum wikkyd þynge, Þat wolde hire to schame brynge. Al þat ny?t heo made gret sorwe, And to þe hermyte heo wente on morwe And tolde him al þat cas; Þeo hermyte seide: “Alas, alas!” Þat heo hadde brokyn hire penaunce, And seide, his was þe feondes combraunce. “A, gode fadir,” heo seide þo, “What, ?ef hit byfalle so, Þat a child beo on me geten And anymon hit may witen, Þenne schal y beo doluen anon Al qwyk, boþe body and bon!” “Certes,” seide þe gode man, “My leoue dou?ter, after þan, And y may þe soþe yseo, Þat a child is geten on þe, Y schal hit helpe wiþ al my my?t, Til y þer of may haue a sy?t, Go now hom, dou?ter myn, And haue Cristes blessyng and myn, For he may, ?ef his wille beo, Out of þy sorwe brynge þe!” Hom heo wente wiþ dreory mod And serued god wiþ herte good, And euery day after þan Hire wombe wel gret bycam, So heo neo my?hte hit nou?t hyde; Hit was parceyued in þat tyde, Heo was taken forþ, ywis, And brou?t by fore þe justice. Þeo justice hire apposede þo, Why heo hadde ydo so, And, for heo wrou?te a?eyn þe lawe, He jugged hire to beon yslawe; And heo onswerde and seide: “Nay, Y ne wrou?te neuer a?eyn þe lay!” And swor: “By him, þat dy?ed on treo, Nas neuer mon, þat ney?hed me Wiþ flesch lust neo lecherye Neo kuste my body wiþ vilenye!” Þe justice onswerde anon: “Dame, þou lyest, by seynt Jon; Þy wordes buþ false and wilde, When men may seo, þou art wiþ childe: In þis world nas neuer child born, Bote monnes flesch weore by forn, Saue Jhesu Crist þoru? his my?t Was born of a maide bry?t: How my?htow hit forsake þan, Þat þow neo haddest part of man, Whan my seolf þeo soþe may seo, Þat a child is geten on þe?” “Certes, sire,” heo saide þan, “Y go wiþ childe wiþ owte man; By him,” heo seide, “þat made þis day, Neuere mon by me lay, Bote, as y slepte on a ny?t, By me lay a selcouþ wy?t, Bote y ne wist, what hit was: Þer fore y do me in þy grace.” Þeo justice seide, wiþ oute faile, He ne herde neuer of such merueille: “To day neo schal þeo wommon beo dolue, Til y haue jugged wyues twolue, ?ef any child may beo mad Wiþ owte getyng of monhed, And ?ef þey say, hit may beo so, Al qwyt and freo þan schaltow go; And ?ef þey say, þat hit neo may, Al qwyk men deluen þe to day.” On twolf wyues heo dude hire anon, And þey onswerede euerychon, Þat neuer child was born of mayde, Bote Jhesu Crist, alle þey saiden. Blasy þe hermyte vp sterte þan And þe justice onswere bygan: “Sire justice,” he seide þo, “Here me of a word or two! Þat þis wommon haþ told vehe del, Certes, al y leue hit wel, And ?e ne leuen hire ry?t no?t: By god, þat al þis world haþ wrou?t, Y haue hire schryuen and taw?t þeo lawe, To me was heo hit neuer aknowe, Þat anymon wiþ word or dede Ny?hed hire body wiþ fleschly dede; Þer fore hit is a?eyn þeo lawe, Þat heo scholde beo dolue þis dawe: Siþen heo had serued to beo spilt, Þeo child in hire wombe haþ no gilt; Þer fore, sire, do by my red, Þow neo schalt nou?t do hire to ded, Bote do hire in warde by fore, Til þe child beo ybore, And þanne,” he seide, “god hit wot, Two ?er kepe hit heo mot, And let hire kepe hire child hire seolue; By þan my?htow here telle, And par auenture,” he seide, “þan, Þeo child may beo a wel god man!” Þan onswerde þe justice: “Hermyte, þy wordes arn wel wise; Þer fore by þe don y wil: To day neo schal hire noman spille!” Þe justice comaunded anon, To lede hire to a tour of ston, Þat no wy?t schulde wiþ hire go, Bote a medwif, and nomo; Þe tour was strong and swiþe hy?h, Nomon my?te come hire ny?h. A wyndow þer was mad þo And a corde ty?ed þer to, To drawe þer wiþ al thyng, Fuyr and water, mete and dryng. And whan þe time of hire was come, Heo hadde born a selcouþ sone: Ry?t fair forme hit hadde þan, Al þe schap, þat feol to man; Blak he was, wiþ owte les, And rou?h as a swyn he wes. Þeo medwif, anon ry?t Heo was agrisen of þat sy?t, And for he was row?h of hyde, Al so swiþe heo þou?te þat tyde, Þat he nas neuer geten of man, And ful fayn heo wolde þan, In helle he hadde beon hire fro, Þat neuer mon hadde sey?e him mo. Þe hermyte, þat hy?ht Blasy, Wiste ful wel, sikerly, Þat tyme, þeo child schold be bore, And to þe tour he com amorwe And cleped vpward to heom þare, Asked heom, how þey hadde fare. Þe medwif seide, wiþ owte les, A knawe child bore þer wes. “Tak him me,” he seide þan, “And y schal make him cristenman: Wheþir he dy?e or lif abyde, Þeo fairer grace him may bytide!” Ful glad was þo þe medwif And tok þeo child al so blyue, And by a corde heo let him doun, And Blasy ?af him his benesoun And bar him hom wiþ drery mod And baptized him in þe holy flod And cleped him to his cristendam Merlyn in godes name, Þat þoru? þe name, y ?ow telle, Alle þeo feondes, þat weoren in helle, Weore agramed þer of ful sore, Þer þoru? was heore pouste lore. And whan he hadde cristened him so, Hom a?eyn he bar him þo And in þe corde he can him leyn; Þe medwif drou? him vp a?eyn, And he bad hire, wiþ owte blame, Clepe him Merlyn by his name. Þe medwif anon ry?t Bar him to a fuyr bry?t, And as heo warmed him by þe fuyr, Heo byhuld his lodly chere: “Alas,” heo seide, “artow Merlyn? Wheþen art þow and of what kyn? Who was þy fadir by ny?t or day, Þat nomon wite neo may? Hit is gret reuþe, þou foule thyng, Þat for þy loue, by heouene kyng, Þy modur schal beo slayn wiþ wo: Allas, þat stounde schal falle so! Y wolde, þow ware feor in þe see, Wiþ þat þy modur my?ht scape freo!” Whan he herde hire speke so, He brayd vp his ey?ne two And lodly on hire gon loke, And his hed on hire he schok And gan to crye wiþ loud deone: “Þou ly?est,” he seide, “olde quene! My modur schal nomon qwelle, For no þyng, þat men may telle, Whyl þat y may speke or gon, Mawgre heom euerychon: Y schal saue hire lif for þis, Þat þow schalt seo and here ywis.” And whan þeo medwif herde þat, Almost heo fel doun, þer heo sat; Heo gan to quake, as heo ware wod, And hadde leouere þan any good, Þat heo hadde beon feor away, So hadde his modur, þer heo lay; So sore þey weore of him agast, Þey blessedyn heom in hast And coniured him in godes name, He ne scholde do heom no worldes schame, And faste on him þey gan to crye, In godes nome and seynte Marie, He scholde heom telle, what he weore And what mesanter brou?te him þore. He gan him ley?e and halde him stille And let heom cry?e al heore wille; And þou?h þey hadden slayn him þo, A word neo wolde he speke mo. And þus þey þreo lyuede þare Wiþ muche sorwe and wiþ care, And þer after half a ?er, As heo heold him by þe fuyr, Reouþfully heo gan to grete And seide to him: “My sone swete, For þy loue, wiþ oute wene, Al qwyk schal y dolue beon.” He onswerde and seide: “Nay, Dame, þow gabbest, by þis day: Þer nys no mon no justice, Þat schal þe deme in none wyse, Þeo whiles y may go or speke, Yn eorþe þy body for to wreke.” Þanne was his modur bliþe womman, And euery day after þan He gladed hire wiþ his tale And tolde hire merueyles feole; And whan he couþe speke and gon, Þe justice was redy anon And eode him forþ anon þan, He let brynge tofore him þat wommon, For to resceyue hire juggement; And whan heo cam in present, Þeo justice for?at hit nou?t, And egrely he saide his þou?t And swor anon by heouene quene, Al qwyk heo schulde doluen beone. Heo neo onswerde good no harm, Bote heold þe child stille in hire arm. Þeo child onswerde wiþ wordes bolde, He ne was bote two ?er olde, He seide to þe justice wiþ egre mod: “Sire justice, þou konst litel god, To do my modur to þeo ded, And neo wost by hire no qued, Saue a chaunce, þat hire byfeol, And þer fore þou dost nou?t wel, For euery man may wite by þan, Þat chaunce may beo nomon: Þoru? chaunce and þoru? grace Into þis world brou?t y was; And whan y was þoru? chaunce by?ete, Euery man may wel wite, Þat my modur oweþ nou?t For my loue to deþe beo brou?t.” Gret wondur þo hadden hoþe olde and ?ynge Of þe childes onswerynge, And þe justice was ful wroþ, And al alowd he swor his oþ, Al qwyk heo scholde dolue beo. “Nay,” seide Merlyn, “so mote y theon, Þow schalt hit neuer brynge þer to, For al þat euer þow canst do, Hit schal nou?t gon as þow wolt, For heo neo hadde þer to gult, And þat y schal preoue þoru? skyl, Mawgrey heom, þat wolen hire spyl: My fadir, þat by?at me, Ys a feond of gret poustee And wonyþ in þe eyr aboue þe ly?t And tempteþ men boþe day and ny?t, And þer fore to my modur he wende And wende al cristendam to haue schende; He gat me on hire, wiþ owte lesyng, Þat heo neo wiste þer of no thyng; And for heo no wiste, whenne hit was, Y preoue, þat heo is gultles, For alle þe feondes wende, wiþ me To haue schent al cristiaunte And hadde of me a wicked fode, Bote god haþ me now turned to gode; And now y am a godes sonde, For to helpe al Engelonde, And þoru? my fadir,” he seide þan, “Alle thyng y ?ow telle kan, Þat euere was and now ys, Y kan yow telle wel ywis; And þow neo wost, justice, þan, Who was þeo fadir, þat þe wan; And þer fore y preoue, modur þyn Raþer to beo doluen þen myn!” Herkeneþ now al þe stryue, How Merlyn saued his modur lyf! Þo was þe justice in heorte wo And to Merlyn he saide þo: “Þow ly?est, þow blake couioun! My fadir was a good baroun And my modur a leuedy freo: ?et o lyue þow may hire seo.” “Sire,” he seide, “hold þy mowþ, Or y schal make hit wide couþ: Do a mon after hire to gon, And al so swiþe my seolf al on Y schal hire don anon beo knowe, Elles anhong me and todrawe!” Þe justice after his modur sent, And whan heo was comen in present, Þeo justice byfore heom alle To Merlyn þo gan he calle; He seide to him: “Belamy, Beo now so bold and hardy, To preoue þy tale, ?ef þou can, Þat þow seydest of þis womman!” Merlyn onswerde to þe justice: “Sire, þy dedes buþ nou?t wyse: ?ef y telle þis folk by fore, How þat þow ware gete and bore, Þanne schal hit sprynge wide and brode, Þen hastow lore þy manhod; Þanne schal þy modur dolue beo, And þat weore for þe loue of þe!” Þeo justice þan vndurstod, Þat Merlyn kouþe muche good; Into a chaumbre he ladde him þo, He and Merlyn, wiþ owte mo; “Merlyn,” he seide, “now prei?e y þe: What was þe man, þat by?at me?” “Sire,” he seide, “by seynt Symoun, Hit was þe person of þis toun; He by?at þe, by seynt Jame, Apon þis wommon, þat is þy dame!” Þe leuedy seide: “þow foule thyng, Þow hast lowen a stark lesyng: His fadir was a noble baroun And holden a mon of gret renoun, And þow art a mysby?ete wreche: Y pray to god, þeo deovel þe feche; Yn wilde fuyr þow schuldust beo brent, For wiþ wronge þow hast me schent!” “Dame,” seide Merlyn, “hold þe stille, For hit weore boþe ry?t and skille, For y wot, wiþ owte wene, Þow owes qwyk to dolue beone; For, siþen þou weore to þis world brou?t, Al þe werk, þat þou hast wrou?t, Y con þe telle ilke a word, Better þan þow, by oure lord, How þy sone was by?eten; Dame, ?ef þow hast forgeten, Y can telle þe al þe cas, How and where and whenne hit was, Þat þou schalt beo aschamed sore: Þe weore betre speke namore!” Þe leuedy was sore amayed, And Merlyn forþ his tale said: “Dame,” he saide, “verrament, Þat tyme þy lord to Cardoyl went, Hit was by ny?t and nou?t by day, Þe person in þy bed lay, At þy chaumbre dore þy lord gon knocke, And þou dudust on þy smok And weore sore aferd þat tyde And vndudest a wyndow wyde, And þer þe person þow out lette, And he ran awey ful sket: “Dame,” he seide, “þat ilke ny?t Was by?ete þy sone, þe kny?t. Dame,” he seide, “ly?e ich ou?t?” And heo stod stille and seide nou?t. Þanne was þe justice wroþ and wo, And to his modur he seide þo: “Dame,” he seide, “how goþ þis?” “Sone,” heo seide, “al soþ ywis: Þau? þow me honge by a corde, He neo ly?eþ of me no maner worde!” Þeo justice for schame wax al red And on his modur schok his hed And bad hur in haste wende hom In muche mawgre, as heo com. “Blyue,” seid Merlyn, “send after a spye, For to þe person heo wol hire hy?e And al þe soþe heo wol him seyn, How y haue heom bywry?en; And whan þeo person haþ herd þis, Anon for schame and sorwe, ywis, To a brugge he wol fleo, Þat neuer mon after schal him seo; Into þe water starte he wol, His lif and sowle for to spyl, And bot hit beo soþ, þat y say, Baldely do me honge to day!” Þeo justice, wiþ owte faile, Dude after Merlyns counsaile; He sent after a spye bold, He fond ry?t as Merlyn told. Þanne þe justice sat and lou?h, Him þou?t, þat Merlyn was wys ynou?h, And þer fore, for Merlyns sake, Him and his modur he lette take And let heom boþe go qwyt and freo By fore þeo folk of þat contre. And whan Merlyn was seoue ?er old, He was of dede swiþe bold: His modur he dude a nonne make A blak abyte he dude hire take, And fro þat tyme, verrament, Heo serued god wiþ good entent. Now lete we at his modur beon And to owre tale we turne a?eyn, And speke we of þo messangeres, Þat wenten fro sire Fortageres, For to seche Merlyn þe bolde, To haue his blod, as y ow tolde. So þreo of heom com by cas In a place, þer Merlyn was, On play?yng as he can gon Wip oþre childre mony mo; And als þey pley?ed in þat stede, On of his felawes him myssede And gon cry?e on Merlyn þo: “Þow blake schrewe, þow go ows fro: Þow art a foul þyng, geten amys, Nomon wot, who þy fadir is, Bote sum deouel þe by?at, y wene, To don ows boþe trey?e and teone!” Þeo messangers come faste by And herdyn wel þe childre cry; Sone anon þey weore byþou?t, Þat was þeo child, þat þey sou?t, And vchon owt his sweord drou?h, And Merlyn schok his hed and lou?h: “Now eouel thryft haue þow, couioun, Þat þow spak so hy?h þy rown: Here comen þe kynges messangeres, Þat han me sou?t fer and neor, For to haue myn heorte blod; Ry?t now þey þenkyn in heore mod, For to sle me þis day, Bote, by my trowthe, ?ef þat y may, Or þey departe awey fro me, Wel gode freondes schal we beo!” Merlyn anon to heom ran, He grette heom faire, as he wel kan, And seide: “Welcom beo ?e, messangeres: ?e comen fro sir Fortageres; Me to sle is al ?oure þou?t, Þer of schule ?e spede nou?t, For to beore ?oure kyng my blod; Þat neuer schal do him good, For þey, þat tolde him þat tydyng, Þey lowen on me a strong lesyng, Þat seide, my blod, wiþ owte wrong, Schuld make his castel styf and strong: Þau?h al þe werk þer on was set, Neo schulde hit stande neuer þe bet.” Þeo messangeres haddyn wondur ilkon And seiden to Merlyn þanne anon: “Hou konstow telle such priuete? Tel vs þe soþe, we praieþ þe, Þat we may haue verray tokenyng, To avowe owr tale by fore þe kyng!” Merlyn ladde heom a good pas, Til he cam, þer his modur was; Heo tolde heom al þe soþe byfore, How Merlyn was geten and bore, And of his wisdam and of his red, How he saued hire fro ded. Þeo messangeres, as y ?ow telle, Al þat ny?t þey conne þer dwelle; Amorwe, sone as hit was day, Þey token leue to wende away, And also Merlyn þat tide Rod on a palfray heom by syde, And wentyn forþ al yfere Toward þe kyng, sir Fortagere. As þey þoru? þe contre nam, In a chepyng toun þey cam, So þat Merlyn, as y þe telle, Com, þer schon ware to selle. A gret lawyn?g vp he nam; Þeo messangeres þo to him cam, Sone askeden him þo, Wher fore þat he low? so. Þan seide Merlyn: “Seo ?e nou?t Þat ?ong mon, þat haþ schon bou?t And strong leþer, to do heom clowte, And gres, to smeore heom al abowte: He wenyþ to lyue, heom to weore, Bote, by my sowle, y dar wel sweore, His wreched lif he schal forlete, Er he come to his owne gate.” Þeo messangeres, at þat tide After þat man gon þey ryde And fond him ded as any ston, Er he hadde a forlong gon. In þat town þey dwelled al ny?t; On morwe, whan hit was day ly?t, Þey dy?t heore hors and made heom ?are, In heore weye for to fare, And, as þey wente in heore jornay Þoru? a town of þat contray, He com by a chirche ?ard; He mette a cors þyderward Wiþ preostes, clerkes, syngynge by fore; Þeo cors was on a bere bore; Mony mon þer wiþ can gon. Merlyn byheold heom euer ilkon, A gret lau?hyng vp he nam, Þeo messangeres to him cam; Þeo messangeres to him rod, Askeden him wiþ heorte good, Why he lou?h so schrylle. Merlyn seide: “By godes wille, ?ef heo wiste, why hit weore, Heo wolde þer fore lauh? wel more; Among þis folk,” he seide þan, “Y seo anold sely man, Þat doþ sore weope: Him war betre skippe and lepe; Anoþir y seo her go and synge: He au?hte betre his hondes wrynge; Y schal telle ?ow, for why, Þat ?e schal haue god rybawdy: Þat cors, þat ded is and cold, Hit was a child of ten ?er old; Þat ilke preost,” he seide þo, “Þat goþ by fore and syngeþ so, He was þe fadir, þeo child by?at; And ?ef he weore byþou?t of þat, He scholde his hondes wrynge sore And for þat synne sorewe more, And now he syngeþ with ioye and blis, As hit neuer hadde beon his. And ?e seon þe sely housbonde For sorwe and care wrynge his hondes, He no auh?t heom nou?t to wrynge, For ioye he au?ht skyppe and synge; Þer fore he is a muche fool, Þat for his foman makiþ deol, For he is ded, þe prestes fode, Þat neuer no scholde do him gode.” Þeo messangeres euerilkon, To þe childes modur heo ?eoden anon, And Merlyn in a litel þrowe Made hire al to beon yknowe, Wher fore heo neo couþe nou?t say nay, Bote euer heo prey?ed him nou?t to say. Þenne weore þe messangeres bliþe And in heore wey?e ryde swiþe; And as heo ryden in heore way, Hit feol apon þe þridde day, Whan hit was abowte hy?h pryme, Þan low? Merlyn þe þridde tyme. Þan axed þey alle yfere, Why he made þo lau?hwynge chere. Merlyn seide þo: “Ywis, Þauh? y law?e, no wondur is, For siþþe þe time, þat ?e ware bore, Such wondur herde ?e neuer ore; Y schal ?ow telle, wiþ owte oþ, Þat ?e schule fynde treowe and soþ; Herkneþ alle, wiþ owte wou?h, Y schal ?ow telle, why y lou?h! Þis ilke day, by my treowþe, In þe kynges court is mukil reouþe Of þe kynges chaumburleyn, For þe quene, soþ to sayn, Haþ lowen on hire a lesyng strong, Men wolen do hire to deþ wiþ wrong; His chaumburleyn is a womman And goþ in cloþyng as a man, And for heo is fair &amp; bry?t of heowe, Þeo false quene, þat is vntreowe, Bysou?te hire, to beon hire lemman derne, And heo onswerde and can hire werne; Nede heo moste þat game forsake, For heo no hadde takil forþ to take, For to make hire no counfort, For hire takil was to schort. Þer fore þe quene was a fool; For, hadde heo wist of hire tol, And how schort hit was wrou?t, Heo neo hadde of hire loue sou?t. Þe quene, for soþe, was amayed, Þou?te wel, heo scholde beo wryed, And wende wel to haue beo schent; Anon by fore þe kyng heo went And seide, þat his chaumburleyn Wiþ streynþe hire wolde haue forleyn. Þe kyng, for soþe, is wondurwroþ, And anon he swor his oþ, Þat heo scholde beo drawe and honge, Bote, certes, hit is al wiþ wronge; Þer fore on of ?ow wend hom blywe Al so swiþe as ?e may dryue, And sey to Fortager þe kyng: “Þe quene haþ lowen a strong lesyng Apon hire chaumburleyn for hate, Þer fore bid we, þat heo beo take, And serche al abowte hire þan, And ?e schal fynde hire a womman, And sey, y sent him so bode, He schal hit fynde soþ, for gode!” A kny?t þer was stowt and fer, Gan to prike on his destrer, Þat he no made no targyng, Til he cam by fore þe kyng. Whan he com in to þe halle, Doun on kneos he gon to falle And seide, as y fynde in boke: “My lord þe kyng, god þe loke! Mony a contre we han went On þy message, þer þou ows sent, To seke a child of selcouþ mounde, And such on we han yfounde, Þat nis bote fyf wynter old; Þow no herdest neuer of non so bold; He is cleped child Merlyng, He kan telle al maner thyng, Of al, þat was and now is, He kan ?ow telle wel, ywis, And he kan telle ?ou ful wel, What destourbeþ ?oure castel, Why hit may not stonde on pleyn, And al so of þy chaumburleyn, Þat þow hast mynt to drawe and honge, He seiþ, for soþe, hit is wiþ wronge, For to sle a womman, Þat goþ in cloþyng as a man; Þer fore do, as we þe sayn: Let do take þy chaumburleyn And of hire bondes hire vnbynde: A womman fair þow schalt hire fynde; And bote hit beo so, wiþ ry?t lawe Do me honge and siþþe todrawe!” Fortager awondred was, And alle, þat herden of þat cas; He comaunded hise men alle, His chaumburleyn brynge in halle, Anon hire serchede in þat stounde, And a womman heo was founde. Wroþ was þanne Fortager And asked of þat messanger, Who him tolde, heo was womman. “For gode, sire,” he seide þan, “Merlyn was, þat þis gan say, Ry?t as we came by þe way, For he kan telle, and gabbe nou?t, Al þe þyng, þat euer was wrou?t; Al þat euer þow konst him frayne, He wol telle þe soþ, certayne!” Fortager was glad and bliþe And seide to þe messanger swiþe: “Y schal þe ?eue lond and plow? And make þe riche man ynow?h; Þer fore y comaunde now ry?t, Duyk, baroun, eorl and kny?t Dy?hte heore hors and make heom ?are, Forþ wiþ Fortager to fare!” He no wolde no lenger byde, Bote leop to hors and gan to ryde, To speke wiþ Merlyn þe ?onge; So glad he was of his comyng, Þat, whan hit was come to þe ny?t, Wiþ Merlyn he mette ry?t; So sone as he him can mete, Wiþ faire wordes he can him grete; Of mony thynges heo spaken þan, Sum þer of telle y can. Wiþ muche ioye, verrament, To þe kynges court þey went, Warn mad wel at ese þat ny?t. On morwe, whan hit was day ly?t, To þat steode þey went bydene, Þer þey scholde þeo castel seone. “Sone,” he seide to Merlyn þan, “Tel me, child, ?ef þow can, Why my castel in þis stounde Ys euery ny?t falle to grounde, And why hit may stande nou?t, Of so strong thyng as hit is wrou?t!” Þanne seide Merlyn to þe kyng: “Sire, þow schalt here a wondur-thyng: Here in þis ground arered in deop A water þer is strong and steop; Vndur þe water arn stones two, Muchele and brode and longe al so, By neoþe þeo stones vndur þe molde Two dragons lyggen yfolde; Þat on is whyt so mylkes rem, Þat oþir is red so fuyres glem, Wel grisly þey arn of sy?t boþe And fareþ to gedre, as þey weore wroþe; And euery day, when hit is ny?t, Þey bygynnen a stark fy?t, Þat þoru? þeo streynthe of heore blast Þy werk con þey doun cast; And ?ef þat dragons weore away, Þan my?hte þy werkmen vche day Make þy werk ry?t at þy wille, To stonde boþe strong and stille: Do now loke, and þow schalt seo, Þat hit beo soþ, y telle þe!” Fortager comaunded anon To his werkmen euerychon, Fiftene þousand and ?et mo, He bad heom alle loke, ?ef hit ware so, Anon þey doluen in þe grounde, And a water þer þey fonde, Among heom alle, soþ to telle, Þey maden two deope welles; Al þe water þey brou?t out þo; And whan þey hadden so ydo, By neoþen at þeo watres grounde Two grete stones þey founde; Mony men redy þer weoren, Þeo two stones vp to reren; And whan þat þey weoren vp yrent, Two dragons þer weoren ybent Wiþ longe tailes feole fold, And fond ry?t as Merlyn told: Þat on dragon was red so fuyr, Wiþ bry?es of ey?ne as basyn cler; His tayl was gret and noþyng smal, His body was vnruyde wiþ al. His schaft may nomon telle, He loked as a feond of helle. Þe whyte dragoun lay him by, Steorne of lok and grysly, His mouþ and þrote ?onede wide, Þeo fuyr barst owt on ilk a side; His tayl was ragged as a feond, And apon his tayles ende Þer was schaped a grysly hed, To fy?te wiþ þe dragoun red; For Merlyn seide, for soþe aply?t, So grysly weore þey boþe of sy?t, Whan þey scholde vp aryse, Mony a mon þer schal agryse. Anon þey rysen of heore den, Þer weore ferd mony men; Al þat folk, þer was þat tide, Þer dorste non lengor abide. Some fellen for ferd in swow?, And Merlyn clapte his hond and low?. Þe rede dragoun and þeo white, Harde to gedre gon þay smyte Wiþ mouth, powe and wiþ tayl, By tweone heom was ful hard batayl, Þat þeo eorþe donede þo And lodly weder wax þer þo. So strong fuyr þey casten anon, Þat þe pleynes þer of schon, And sparklede abowte bry?t, As doþ þe fuyr from þondur ly?t. So þey fou?hte, for soþe to say, Al þe longe somores day; Þey no stynten neuere of fy?htyng, Til þe euesong con rynge. So in þat tyme, as y ?ow telle, Þe rede dragoun, þat was so felle, Drof þeo white feor adoun In to þe pleynes a gret vyroun, Til þey come to a valeye, Þere þey rested heom boþe tweye, Wel þe montaunce of a whyle, Þat a mon my?te gon a myle, And þer þe whyte couered his fly?t And wax egre for to fy?t, And egrely, wiþ owte fayle, Þeo rede dragoun he gon assaille And drof þeo rede ry?t a?eyn, Til he cam in to þe pleyn, And þer þeo whyte anon ry?t Hente þe rede wiþ al his my?t, And to þeo grounde he him cast And wiþ þe fuyr of his blast Al to gedre brente þe rede, Þat neuere of him was founden schrede, Bote dost vp on þe ground lay; And þe white went away, Þat neuer siþen after þan Neo herde mon, wher he bycam. Þenne seide Merlyn þe ?ynge Among heom alle by fore þe kynge, And seide to him wiþ wordes bolde: “Now is hit soþ, þat y ?ow tolde, Hit is soþ, þow may hit seo, Þer fore for loue y pray?e þe, Do now þe clerkes by fore me brynge, Þat lowen on me þat lesynge, And y schal aske heom by forn, Why þey wolde, my blod war lorn. Þey onswerde wiþ wordes mylde Dredfully to þat childe And seiden, þey sawe witerly, By neoþen þeo weolkene þey sawe a sky, Þat schewed heom al his by?ate, How he was in eorþe ylaten, And þoru? his blod þe kynges castel Scholde stonde strong and wel; “So wende we, verrament: Do now wiþ ows ?oure talent!” Þanne onswerde Merlyn þo: “He was a schrewe, þat schewed so! Þat sky,” he seide, ‘þat schewed ?ow þat, He was þeo fader, þat me by?at, And for y serue him nou?t at wille, He wolde do my blod to spille; And for he haþ so bygyled ?ow, Sire Fortager, now prey? y ?ow, Þat ?e graunten heom to lyue, And al my wraþþe y heom forgyue.” Þe kyng heom graunted al so blyue, Þo weore þe clerkes glad and blyþe; Forþ heo wenten to heore yn, And wiþ heom wente child Merlyn. Merlyn was wiþ Fortager To his counsail al þat ?er; Þoru? his wisdam and his counsail Þeo castel was strong, wiþ owte fayle. And whan þe castel was al wrou?t, Eorles and barouns þe kyng bysou?t, Þat heo scholde wite at Merlyn þo, Why þat þeo dragouns fou?ten so; Hit was sum tokenyng, þey seiden alle, Of sum auenture, þat scholde byfalle. Merlyn was brou?t by fore þe kyng, He him asked, wiþ owte lesyng, What þat tokenyng my?te beone, Þeo fy?tyng of þeo dragouns kene. Merlyn stod and made daunger, Þenne byspak him Fortager And seide: “Merlyn, bote þow me telle, Anon y schal þe quelle!” Þanne onswerde Merlyn, aply?t, Wiþ gret wrathþe anon ry?t And seide: “Sire, wiþ owte wene, Þat day schaltow neuer seone, Þau?h þow take þy sweord in honde, Me to sle or brynge in bonde: ?et may þow faile of al þy fare, As doþ þe grehound of þe hare! Y warne þe wel, sire Fortager, Y no ?eue no thyng of þy daunger; Bote ?ef þow wolt me fynde borwe, Þat þow schalt do me no sorwe, Þan wol y telle þe al by dene, Þe fy?htyng of þeo dragouns kene; And bote þow so wolt, by oure lord, Y no wol þe telle neuer a word!” Alle þe barouns and þe kyng Hadden wondur of his onsweryng; Two barouns þe kyng him fond, Þeo beste, þat weoren þe lond, And þer to sworen on a bok, Þat men schulde him non harme loke. Þan he tolde al by dene Þe fy?htyng of þeo dragouns kene, Þanne seide Merlyn to þe kyng: “Sire, vndurstond my say?yng: Þe red dragoun, so foul of sy?t, Bytokenyþ þy seolue and þy my?t, And þoru? þy false procuryng Moyne was slayn, þe ?onge kyng. Þow sawe, þe rede þe whyte drof Feor doun in to þe groff: Þat bytokenyþ þeo ayres, þow dudest fleme Wiþ wronge owt of heore ry?t rewme, And al þe folk, þat wi? heom heold, Boþe in towne and in feld. Þeo whyte dragoun doþ signefy?e Þe ry?hte heires han gret envye, Þat þow holdust al heore lond Wiþ wronge in þyn owne hond; And al so þe whyte, þow say, Kouorede his flyght in þe valay And drof þe rede dragoun agayn, Til he com in to þe playn, And to grounde he him kast And wiþ þe fuyr of his blast Al to powder brente þe rede, Þat neuere of him was founde schrede: Þat bytokenyþ þeo heires by ?onden, Þat arn waxen and socour founden And arn redy, wiþ mony a kny?t A?eyns þe to holde fy?t; In to þis castel þey schule þe dryue Wiþ þy childre and wiþ þy wyue, And alle, þat buþ wiþ þe þenne, In to þe ground men schal ?ow brenne; And þe kyng, sire Aungys, Schal beo slayn and holde no pris; His kynrade and þyn al so Schal don Engelond mukil wo. Þe hed apon þe whytes tayl, Þat bytokenyþ, wiþ owte fayle, Þe heires, þat buþ treowe and gode, Schal distryen al þy blode. Sire Fortager, þis is þe tokenyng Of þe dragouns fy?htyng: As y þe sey?e, wiþ owten oþ, Þow schalt hit fynde siker and soþ!” Stille him stod sire Fortager And bot his lippe wiþ dreory cher And seide to Merlyn: “Wiþ owte faile, Þow most me telle sum counsaile, Wiþ owte chest, wiþ owte stryf, How y may best saue my lif.” Þan Merlyn gan stande stille And onswerede him wiþ wordes grylle And seide: “Sire, wiþ owte wene, Þus hit moste nedes beone, And þer fore, so god ?eue me rest, Y no can no red, bote do þy best!” Fortager seide: “Bote þow me telle, Anon y schal do þe quelle!” He start vp and wolde haue him raw?t, Bote, where he was, he no wiste nou?t; So sone he was away?e þan, Þat in þe halle wiste no man, Hy?h no low?h, sweyn ny grom, Þat wiste, wher Merlyn bycom. Þo wente Merlyn hastely To þe hermyte, þat hy?hte Blasy, And tolde him, wiþ owte lesyng, How he hadde serued þe kyng, And tolde him, wiþ owte wrong, Þe fy?htyng of þe dragouns strong, Of þe rede and of þe whyte; He dude a gret bok sone wryte And tolde, þat þeo rede dragoun Bytokenyþ gret destruccioun Þoru? Fortageres kynde, ywis, And þe heþene kyng Aungys; In Engelond schulde beo afterward Strong bataile and happes hard. Al þat Merlyn tolde and seide, In scripture hit was leyde, Of alle þe auentures, y vndurstonde, Þat euer schal beo in Engelonde; Bote for hit is so derk þyng, Þat Merlyn made in his sey?yng, Fewe men, wiþ owte wene, Konne vndurstonde, what hit may mene; Bote, ?ef ?e wolen a stounde dwelle, Of oþir thyng y wol ?ow telle, Of þe hende childre two, Vter and Pendragon al so. Y tolde yow, y vndurstonde, How þey weore flemed owt of londe; Now wol y telle ?ow for certayn, In what maner þey com agayn Wiþ gret streynthe and power, And how þey drof sire Fortager Forþ in to his castel strong For his vnry?t and his wrong, And how þey brente him, flesch and bon, And how þey can kyng Aungys slon; Y wol ?ow telle, in what manere: Listenyþ now, and ?e may here! A mury tyme hit is in May, Whan spryngyþ þe somores day And damyseles caroles lediþ, On grene wode fowles grediþ. So in þat tyme, as ?e may here, Two barouns com to Fortagere And seiden: “My lord þe kyng, We haue ?ow brou?t an hard tydyng Of Pendragon, þat is þy fo, And of Vter, his broþir, al so: Þey arn come in to þis lond Wiþ mony a kny?t dou?hty of hond; Þey no wolen stynte nou?t, Til þat þow beo to grounde brou?t; Þey arn at Wynchestre al most, Þer fore send abowte in hast To alle þy freondes, y þe rede, For þow no haddest neuer so much nede!” Vp him starte Fortageres And clepede to him messangeres, To Wynchestre he heom sent And bad heom, þoru? his comaundement, A?eyn Vter and Pendragoun Þey schulde schutte þe ?ates anon, As þey wolde his loue wynne, Þey schold nou?t lete heom come þer ynne, And he wolde come, wiþ owte ?elp, Wiþ mony a mon heom to helpe. Oþir messangeres he sent, ywis, To þe heþene kyng Aungys And bad him come to helpe at nede Wiþ al þe folk, he my?hte owt lede, For to fy?hte a?eyn his fon, Þat weore come him to slon. Whan þe kyng Aungys was come, And heore armes haddyn ynome, Þey prykedyn faste anon Toward Wynchester euerychon; Her þey haluendel com þare, Vter and Pendragon ware þare; Þey ware come Wynchestre so ny?h, And heore baner heo reryd an hy?h, Armes heo schewed ryche ykore, Þat hadde beon heore fadres by fore. Þeo burgoys, þat þe baner kneow, Þanne at furst gon heom rewe Þe deþ of Constaunce þe kyng, And þat Moyne was slawe so ?yng, And seide, Fortager was traytour in lym and lyth And al, þat euer heold him wiþ, And seiden, þey wolde lete in to þe toun Boþe Vter and Pendragon And sese þer in to heore honde, For þey weore heyres of þat londe. Þey setten open þe ?ates wyde And letten Pendragon yn ryde, And Vter, his broþir, al so, And alle, þat come wiþ heom þo; Þey ?oldyn heom boþe toun and tour And duden heom ful gret honour, Þat euermore Wynchestre after þan Gret þank and freodam of heom wan. And whan Fortager, þat felle, Þe soþe tidyng herde telle, Þat Vter and Pendragon Ware leten in to Wynchestre toun, For wrathþe he was ny?h owt of wit And seide, hit scholde heom sowre sitte; He comaunded his men fast, To pryke to Wynchestre in hast. And whan Pendragon had vndurnomen, Þat Fortager was þider ycomen, He comaunded anon þan To horse and armes ilke a man. Þey casten open þe ?ates wide, And alle þey gonne owt ryde And dy?hten heom, wiþ owte faile, To ?eue sir Fortager bataile. Bote þe Englysche barouns al yfere, Þat war come wiþ Fortagere, Whan þay conne þat folk seon, Þat som whyle hadde heore kynne beon, Wiþ Fortager was mony a kny?t, Þat kneow þe baner anon ry?t; Wel a þowsand and mo, þer weore, Þat hadde serued heore fadir byfore, Seiden, Fortager was fals in felde And al, þat euer wiþ him heold. To Fortager þey ran anon And woldyn haue slayn him anon; Þey haddyn mynt a slayn him þere, Bote al to litel was heore powere; For a?eyn on of heom Fortager hadde twenty men, Þat weore comen al to gedre, Wiþ kyng Aungys þider. Kyng Fortager and kyng Aungys For wrathþe weore neor wode, ywis; He comaunded al his rowte, To bysette heom al abowte, And swar, þer schulde askape non, Þat þey ne scholde beo slayn vchon. Schaftes þey brak and launces drowen, Monye of þe barouns þey slowen, Bote þey weore so stronge and wy?t And fou?hten a?eyn wiþ al heore my?t, For noþyng wolde þey ?elde heom þan, Bote slowen mony an heþen man; Faste on heom þey gon to hewe, Bote, allas, þey weore to fewe, For þoru? þat contek and þat stryf Half an hundred laften heore lif. Bote a baroun was so strong, Þat askaped owt of þat þrong; He priked his stede wiþ gret raundoun, Til he com to Pendragon; He saide: “þow art kynde eyr of londe, To my tale þow vndurstonde: For þe loue of þy broþir and þe Hider y come, to helpe þe; Þer fore arn we now yschent, For we wiþ wille to þe went; Kyng Fortager and kyng Aungys Wiþ mony a Sarsyn of gret pris Schal ows hewe doun to grounde, Bote ?e helpe ows in þis stounde; And for þat we arn schent for þe, Go help ows now, par charite!” Hit was no ned, to bydde heom ryde, Þeo folk sprad owt on vche a side, And whan þey weore to gedre met, Þer weore strokes wel byset; Þer fau?t Vter and Pendragouns, As þey weore wode lyouns, And Vter þo nou?t for?at, Þat he no ?af Sarsynes mony a flat; Mony Sarsynes hed anon He strok of by þe nekke-bon. Gret folk on boþe syde Þer was slawe at þat tide. Kyng Fortager, wiþ owte faile, Was ouercome in þat bataile, And, mawgre him and alle his, Þat weoren wiþ kyng Aungys, Þey weore dryuen so ny?h, In to a castel þat þey fleyh, Þat was boþe god and mury, Apon þe pleyn of Salesbury. Pendragon and his broþir Vter Prikeden after sir Fortager, And whan þey to þat castel come, Wilde fuyr anon þey nome And casten hit ouer þe wal wiþ gynne; And al so swiþe hit was wiþ ynne, Hit gan to brenne owt of wit, Þat noman my?hte staunchen hit; And Fortager wiþ child and wyf And al, þat was þer ynne on lyue, Best and mon, wiþ lym and lyth Hit brente doun, wiþ owte gryth. Fortager regnede here Al fully seouen ?ere. Now prey?e we Jesu, heouene kyng, And his modur, þat swete þyng, He blesse ows alle wiþ his hond And sende ows pes in Engelond! Now when Vortiger was brent, Vther &amp; Pendragon went, For to beseege king Anguis In his castle soe strong of price, Wither he was fled for dread &amp; doubt; &amp; Pendragon with all his rout Besett him soe on euery side, That noe man might scape that tyde. But king Anguis within that castel Was bestowed soe wonderous well, &amp; soe stronglye itt was wrought, That noe man might deere itt nought. &amp; when they had beseeged him longe About the castle, that was soe stronge, &amp; when noe man might him deere, 5 barrons comen there, That had beene with Vortiger, &amp; told Pendragon &amp; Vther, How Merlyne was begotten &amp; borne, &amp; how he came the king beforne, &amp; what words he him tolde Of the dragons vnder the mould, &amp; how the king wold haue him slaine, &amp; noe man wott, where he become, &amp; said: “Sir, verament, &amp; Merline were here present, Throughe his councell you shall anon Kinge Anguis ouercome!” Pendragon was woundred thoe, &amp; soe was his brother Vther alsoe, &amp; sent anon the knights 5, For to seeke Merlyn beliue, &amp; bade them, if they found the child, To pray him with words milde, To come &amp; speake with Pendragon &amp; Vther in his pauillyon, Them to wishe &amp; them to reade, &amp;, if hee might, helpe them att neede, For to winne that strong hold, &amp; he shold haue, what he wold. The messengers forth went, To seeke Merlyn, with good entent, &amp; fare &amp; wyde they him sought, But of him they heard right nought. Soe on a day the messengers, As they were sett att their dinners In a taverne in the west countrye, With meate &amp; drinke great plentye, An old churle, hee came in With a white beard vpon his chine, &amp; a staffe in his hand he had &amp; shoone on feete full well made, And begunn to craue more, &amp; said, he was anhungred sore, &amp; praid them on the bench aboue, To giue him something for gods loue. &amp; they then sayd, with out leasinge, That he shold haue of them nothinge, &amp; sayd: “If that the churle be old, He is a stronge man &amp; a bolde &amp; might goe worke for his meate, If he itt wold with truth gett!” &amp; called to him euereche one &amp; bade him trusse &amp; away gone, &amp; sware by the ruth, that god them gaue He shold drinke with his owne staffe. Then Merlyn answered yorne: “Fellow,” hee sayd, “I am noe churle, I am an old man of this worlde &amp; many wonders seene &amp; hearde, &amp; yee be wretches &amp; younge of blood, &amp;, forsooth, can litle good; &amp; if yee knew, as yee nay can, Yee shold scorne noe old man: Yee shold be in the kings neede, For old men can yee wishe and reede, Where yee shold find Merlyn the chylde; Therfore the king was full wilde, To send madmen out off rage, For to goe on such a message; For Merlyn is of such manner, If he stood before you here &amp; spake to you right att this dore, You shold know him neuer the more; For 3?? this day you haue him mett, &amp; yett yee know him neuer the bett; &amp; therfore wend home, by my reed, For him to find you shall not speed, &amp; bydd that prince take barrons 5 &amp; bydde come &amp; speake to Merlyn belyue, &amp; say, that he shall them abyde Right here by this forrests side!” &amp; when he had said to them this, Anon he was away, iwisse, &amp; there wist of them none, Where this old man was become. The messengers wondred all, Where the churle was befall, &amp; all about they him sought, But of him they heard nought; For in story it is told, The churle, that was soe stout &amp; bold, That spake soe to the messengers, As they sate att their dinners, Forsooth, itt was Merline the younge, That made to them this scorninge. The messenger went soone anon &amp; told Vther &amp; Pendragon, &amp; how the churle to them had tolde &amp; sware to them with words bold, &amp; told them, how Merlyne the chylde Was byding in the forrest wylde &amp; bade them take barrons 5, To come and speake with him belyue, &amp; sayd, Merlyn wold them abyde Att such a place by the forrest syde. Pendragon had wonder thoe, &amp; Vther, his brother, alsoe; Pendragon bade his brother gent, To the seege to take good tent, That king Anguis scaped not away, Neither by night nor yett by day, Till they were of him wreake, For he wold goe with Merlyn speake. Then Pendragon with barrons 5 Went forth alsoe belyue; And when Pendragon was forth went, Merlyn anon, verament, Wist full well, that he was gone, &amp; to Vther he came anon; As itt were a stout garson, He came to Vthers pauillyon &amp; said: “Vther, listen to mee, For of thy harme I will warne thee, For I know well, with outen fayle, All king Anguis counsaile, For he will come this ilke night With many a man full well dight &amp; into the forrest slippe anon, For to waite thee for to sloen; But her of haue thou noe dowbt, But warne thy host all about, That they be armed swithe &amp; weele, Both in iron &amp; eke in steele, &amp; gather together all thy host &amp; hold yee still with outen bost, Till that hee bee amonge ye comen, For he shalbe the first groome, That shall vpon thy pauillion ren; &amp; looke, that thou be ready then, &amp; heard on him looke thow hewe &amp; spare not that old shrewe, For thou shalt slay him with thy hand &amp; winne the price from all this land!” &amp; when he had told him all this case, He vanished away from that place. Great wonder had Vther thoe, That he was escaped soe, &amp; thought, itt was gods sonde, That warned him that stonde, That had soe warned him of his fone &amp; was soe lightlye from him gone. &amp; when itt drew vnto the night, King Anguis anon right Did arme his men wrath &amp; prest, 3000 men of the best, &amp; said, how a spye had tolde, That Pendragon, the prince bold, Forth into the country is gone &amp; left his brother Vther att home; Therfore, he sayd, he will out breake, &amp; on Vther he wold him wreake, &amp; sware an othe by Mahound, He wold kill him in his pauillyon. &amp; soone they were ready dight; Then king Anguis, anon right Forthe of the castle he can ryde With 3000 by his syde, &amp; forthe he went without bost, Vntill he came to Vthers host. &amp; when he was comen right, Where Vthers pauillyon was pight, King Anguis, a fell felon, He hyed him to the pauillyon &amp; thought to slay Vther therin; But he was beguiled thorrow Merlyine, For Merlyne had that ilke morrow Warned Vther of all the sorrow, How king Anguis was bethought; Therfore in his pauillyon was he nought, But had taken the feild with out With many a hardye man &amp; stout. &amp; Vther was a hardy man; Vpon king Anguis hee ran &amp; smote him att the first blow, That he cane him ouerthrowe; &amp; Vther, with his sword soe smart He smote him thorrow the hart &amp; hent him by the head anon &amp; stroke itt from the necke-bone. And when the Sarazens this can see, Fast away can they flee To the castle euereche one &amp; left their lord all alone; But, or they might scape againe, 500 were all slayne Of the stoutest, that were there, That came with their king ifere. Now let we him be for a season, &amp; let us turne to Pendragon, That was gone to the forrest wilde, To speake with Merlyn the chylde. The first time he asked for Merlyn, He see a heardsman keeping swine, With an old hatt vpon his head, &amp; in gray russett was he cladd, And a good staffe in his hand, &amp; a white whelpe him followande; Stalworth he seemed &amp; well made. The prince anon to him roade &amp; well fayre he can him fraine, Giff he heard ought of Merlyn, &amp; whether hee cold tell him any tythinge, Where was his most wininge. “Yea, sir,” he sayd, “by seint Marye, Right now was Merlyn here with mee; &amp; thou had comen eare, indeed, Thou might haue found him in that stead; &amp; if thou Merlyn ken can, He is not yett far gone; &amp; therfore ryde forth in this way, As fast as euer thou may, &amp; on thy right hand rathe Thou shalt find a verry faire path, That thorrow the faire forrest lyeth, &amp; in that way thou ryde swithe, &amp;, seekerlye, with outen weene, Soone thou may Merlyn seene.” Then was the prince glad &amp; blythe &amp; sped him forth swithe; &amp; as he hard, soe he itt found, A well faire path on his right hand. They turned their horsses euereche one, &amp; in that path they rydden anon, &amp; with Merlyn they metten then, &amp;, as itt were a stout chapmon, He bare a great packe on his backe; &amp; to him the prince full faire spake &amp; asked him, if hee see Merlyn: “Yea,” said he, “by seint Martin, A little heere before your sight; He is not farr, I you plyght; To you I say, by seint John, He is not yett far gone, &amp; therfore ryde forth beliue, As fast as your horsses may driue, &amp; yee shall find him in a wyle, By then yee haue rydden a myle; With Merlyn yee shall meete then, Or yee shall speake with some other man, That shall you tell full right, Where you shall haue of Merlyn a sight!” &amp; when he had thus sayd, They pricked forth in a brayd; &amp; by they had rydden a stonde, As he him said, with out wronge, He mett with Merlyn on the playne, As he were a doughtye swaine, All cloathed in robes soe gay, As it had beene a monke gray, &amp; bare a gauelocke in his hand; His speeche was of another land. He, when the prince had him mett, Faire &amp; hendlye he did him greete. Then the prince was all heauye &amp; asked him of his curtesie, If he mett by the way With chyld Merlyn that day. “Yea, sir,” hee said, “by seint Michaelle, Merlyn I know verry well, For right now, sikerlye, Merlyin was here fast by, &amp; had yee rydden a litle bett, With Merlyn yee might haue mett; But, sir, I say with out othee, He is a quante boy, for soothe; Soe well I know Merlyns thought: With out my helpe you find him nought; &amp; if of him yee will haue speech, Then must you doe, as I to you teache: Att the next towne here beside, There you must Merlyn abyde &amp; in the towne take your ine; &amp;, certainly, then child Merlyn Shall come to you this ilke night, &amp; there yee shall of him haue sight, &amp; then yee may both lowed &amp; still Speake with Merlyn all that you will!” Then was the prince blythe &amp; glad &amp; pricked forth, as he were madd, &amp; tooke his inne in the towne, As shold a lord of great renowne. Now may you heare in this time, How Merlyn came the 5?? time, &amp; how he the prince mett, &amp; on what manner he him grett &amp; became to him as councellour: Hearken to me, &amp; you shall heare! When itt was with in the night, Merlyn came to the king full right, Right in the guise of a swayne, As he was in the forrest seene, &amp; sayd, as I find in the booke: “Sir prince, god send you good lucke! Loe, I am heere, that thou hast sought: Tell me, what is thy thought, &amp; what thou wilt to me saine, For I wold heare thee wonderous faine!” Then vpstart Pendragon &amp; into his armes he him nume; To bide with him he did him craue, &amp; what hee wold aske, he shold haue. &amp; Merlyn sayd, verament, He wold be att his commandement; Ouer all, where soe he were, He wold be att his bydding yare. Then was the prince gladd &amp; blyth &amp; thanked Merlyn many a sythe; Then sayd Merlyn: “Sir, will you heare? I come from thy brother deere; For through my councell hee hath this night Slaine king Anguis, I you plight.” Then was the prince blythe &amp; gladd &amp; great solace &amp; myrth made; &amp; all, that were there, were full faine, &amp; on the morrow rod home againe &amp; found king Anguis slaine, His head sett vp, his body drawne. Pendragon asked Vther, iwis, Who had slaine king Anguis, &amp; he answered and can saine, That he was warned by a swayne. When he had told all, how he did, He thanked god in that steade. Then bespake Pendragon &amp; sayd to Vther anon: “Hee, that thee holpe att need thine, Forsooth, itt was child Merlyn, That standeth now here by thee.” Vther him thanked with hart free &amp; prayd him then, in all thing That he wold be att his bidding. Then they wenten to the castle, with out lesse, Wherein many a Sarazen was, That noe man might to them winne By noe manner of gynne; &amp; therfore the oste still lay, Till after vpon the 3? day Word came from the Sarazen, Where they lay in castle fine, That they wold yeeld vp the castel, If they might passe well To their land with outen dere; Vpon a booke they wold sweare, That they shold neuer againe come. But Merlyn sent them word soone, That they shold passe eache one By leaue of sir Pendragon. &amp; when they had all sworne &amp; some, That they wold neuer in this land come, They passed anon to the sea strond &amp; went into their owne land. Then to Pendragon the crowne they name, &amp; king of Englande he became, &amp; in England he raigned king But 3 yeere, with out leasing, &amp; after he was slaine rathe With Sarazens, &amp; that was scathe; I shall you tell, in whatt manner: Listen a while &amp; you shall heare! That time in the land of Denmarke 2 Sarazens where stout &amp; starke, &amp; were of king Anguis kinde, Of his next blood, that was soe hynde; The one was come of the brother, &amp; of the sister came the other. Strong men they were &amp; fell, &amp; theire names I can you tell: The one was called sir Gamor, &amp; the other sir Malador. Gamor came of the brother beforne, The other was of the sister borne; Great lords were they of land: Sir Malador held in his hand 2 duchyes, &amp; Gamor 3; Stowter men might none bee. When they heard, how king Anguis In England was slaine, iwis, Altogether can they speake, Theire vnckles death they wold wreake; &amp; soe great an oste together they brought, That the number I can tell nought; But vnto shipp they gone anon, &amp; the sea to flowe began, The winde soe well began to blow, That they landed att Bristowe. Then Merlyn knew itt well anon &amp; told itt Vther &amp; Pendragon, How there was comen from Denmarke A stronge oste, stout &amp; starke, With many Sarazens of price, For to auenge king Anguis. “In England,” sayd Merlyn then, “Such an oste was neuer seene; I say to you, with outen layne, The one of you shalbe slayne; &amp; whether of you soe ere it is, Shall haue to meede heauens blisse.” But for noe meede he wold not saine, Whether of them shold be slaine; But neuer the lesse yee shall heare, Merlyn loued well Vther, The least heere, that was on his crowne, Then all the body of Pendragon. Hee bade them dight them anon, Against their foemen for to gone, &amp; sayd, Pendragon, with out fayle, Vppon the land shold them assayle: &amp; Vther, alsoe I bidd thee, Thou shalt wend by the sea &amp; looke, that theere scapen none, Till they be slaine euerye eche one!” Pendragon was a doughtye knight &amp; fell &amp; egar for to fight; He neuer for stroakes wold forbeare Against noe man, with sheeld or speare, Nor better did non, with outen fayle, &amp; that was seene in that battaile: He tooke his oaste with might &amp; mayne &amp; went the Sarazens fast againe; &amp; when they were together mett, There were strokes sadlye sett; Many a heathen Sarazen He cloue downe to the chin, Many a man was sticked tho, &amp; many a good steed was slayne alsoe. The booke saith, with outen lye, There was done such chiualrye, Of the folke, that Pendragon fell, Noe man can the number tell. &amp; Vther to the sea went, &amp; Merlyn told him, verament, That he shold not that day be slaine. Then was Vther wonderous fayne &amp; in his hart soe wonderous lyght, That hee was feirce &amp; fell in fight, &amp; egerlye, with out fayle, The Sarazens he can assayle &amp; fast against them can stryde, That many a Sarazen lost their liffe. Pendragon &amp; his folke, in hast The Sarazens fast to ground they cast, That there were none, against them stoode, But fledd away, as they were wood. But Vther in that ilke tyde Kept them in on the other syde; With strong battayle &amp; strokes hard He droue them all againe backward; &amp; when that they noe further might, On Pendragon can they light, A 100 Sarazens on a rowte Att once layd him all about. Who soe had seene Pendragon then, He might haue seene a doughtye man, For all, that he might euer reach, Trulye, they need noe other leech. The Sarazens stout &amp; grim Slew his steed vnder him; &amp; when hee had lost his steed, Great ruthe itt is in bookes to reede How that he on foote stood, Till that he lost his harts bloode. A 100 Sarazens att a brayd All att once att him layd &amp; broken him body &amp; arme &amp; slew him there, &amp; that was harme. &amp; when that Vther vnderstoode, His brother was slaine, he waxt neere woode &amp; bade his men fast fight, &amp; he bestirrde him like a knight; Of all the Sarazens, that were left aliue, There scaped noe more but 5; Of the christian men were but slane 3031, certane; &amp; in that ilke country thoe A mile might noe man goe, Neither by dale nor by downe, But he shold tread on a dead man. And when itt was against the night, Vther had discomfited them in fight; He went home into his inne &amp; asket councell of Merlyne. Pendragon was out sought &amp; to the church full fayre brought; He was grauen &amp; layd full merrye In the towne of Glasenburye, &amp; thus ended that doughtye knight: God grant his soule to blisse soe bright, &amp; all, that done soe for the right, I pray Jesu for his might, He grant them heauens blisse aboue! Amen, Amen, for his mothers loue!</field>
   </doc>
</add>