<?xml version="1.0" encoding="UTF-8"?>
<add>
   <doc>
      <field name="author_display">University of Washington Press</field>
      <field name="author_facet">University of Washington Press</field>
      <field name="author_sort_facet">university of washington press</field>
      <field name="author_text">University of Washington Press</field>
      <field name="composition_era_facet">20th Century</field>
      <field name="composition_era_facet">1950's</field>
      <field name="content_model_facet">text</field>
      <field name="content_type_facet">TEI</field>
      <field name="datafile_name_display">/FedoraRepo/text/chadwyck_ep/uvaGenText/tei/chep_1.1976.xml</field>
      <field name="date_indexed_facet">201909240352</field>
      <field name="date_text">1953</field>
      <field name="digital_collection_facet">UVa Text Collection</field>
      <field name="digital_collection_text">UVa Text Collection</field>
      <field name="digital_collection_facet">Chadwyck-Healey English Poetry</field>
      <field name="digital_collection_text">Chadwyck-Healey English Poetry</field>
      <field name="format_facet">Document</field>
      <field name="format_facet">Online</field>
      <field name="id">uva-lib:464422</field>
      <field name="language_facet">English</field>
      <field name="language_facet">Latin</field>
      <field name="main_title_display">Cambridge Middle English Lyrics</field>
      <field name="repository_address_display">http://fedora-prod01.lib.virginia.edu:8080/fedora/get</field>
      <field name="shadowed_location_facet">VISIBLE</field>
      <field name="source_facet">Digital Library</field>
      <field name="subject_facet">English poetry -- 20th century</field>
      <field name="subject_text">English poetry -- 20th century</field>
      <field name="title_display">Cambridge Middle English Lyrics</field>
      <field name="title_facet">cambridge middle english lyrics</field>
      <field name="title_sort_facet">cambridge middle english lyrics</field>
      <field name="title_text">Cambridge Middle English Lyrics</field>
      <field name="year_display">1953</field>
      <field name="year_facet">1953</field>
      <field name="year_multisort_i">1953</field>
      <field name="admin_meta_file_display">&lt;?xml version="1.0" encoding="UTF-8" ?&gt;</field>
      <field name="admin_meta_file_display">&lt;!DOCTYPE adminmeta</field>
      <field name="admin_meta_file_display">SYSTEM "http://text.lib.virginia.edu/dtd/admin/adminmeta.dtd"&gt;</field>
      <field name="admin_meta_file_display">&lt;adminmeta&gt;</field>
      <field name="admin_meta_file_display">&lt;pid&gt;uva-lib:464422&lt;/pid&gt;</field>
      <field name="admin_meta_file_display">&lt;adminrights&gt;</field>
      <field name="admin_meta_file_display">&lt;policy&gt;</field>
      <field name="admin_meta_file_display">&lt;access&gt;viva&lt;/access&gt;</field>
      <field name="admin_meta_file_display">&lt;/policy&gt;</field>
      <field name="admin_meta_file_display">&lt;/adminrights&gt;</field>
      <field name="admin_meta_file_display">&lt;technical&gt;</field>
      <field name="admin_meta_file_display">&lt;text&gt;</field>
      <field name="admin_meta_file_display">&lt;character encoding="UTF-8"/&gt;</field>
      <field name="admin_meta_file_display">&lt;mimetype&gt;text/xml&lt;/mimetype&gt;</field>
      <field name="admin_meta_file_display">&lt;markup&gt;</field>
      <field name="admin_meta_file_display">&lt;encoding label="xml" version="1.0"/&gt;</field>
      <field name="admin_meta_file_display">&lt;base label="TEI.2" type="DTD" version="P4" href="http://text.lib.virginia.edu/dtd/tei/tei-p4/tei2.dtd"&gt;</field>
      <field name="admin_meta_file_display">&lt;localmodification label="TEI.extensions.dtd" href="http://text.lib.virginia.edu/dtd/tei/uva-dl-tei/uva-dl-tei.dtd"/&gt;</field>
      <field name="admin_meta_file_display">&lt;localmodification label="TEI.extensions.ent" href="http://text.lib.virginia.edu/dtd/tei/uva-dl-tei/uva-dl-tei.ent"/&gt;</field>
      <field name="admin_meta_file_display">&lt;/base&gt;</field>
      <field name="admin_meta_file_display">&lt;/markup&gt;</field>
      <field name="admin_meta_file_display">&lt;/text&gt;</field>
      <field name="admin_meta_file_display">&lt;/technical&gt;</field>
      <field name="admin_meta_file_display">&lt;/adminmeta&gt;</field>
      <field name="desc_meta_file_display">&lt;?xml version="1.0" encoding="US-ASCII"?&gt;</field>
      <field name="desc_meta_file_display">&lt;!DOCTYPE descmeta</field>
      <field name="desc_meta_file_display">SYSTEM "http://text.lib.virginia.edu/dtd/descmeta/descmeta.dtd"&gt;</field>
      <field name="desc_meta_file_display">&lt;descmeta&gt;</field>
      <field name="desc_meta_file_display">&lt;pid&gt;uva-lib:464422&lt;/pid&gt;</field>
      <field name="desc_meta_file_display">&lt;mediatype type="text"&gt;</field>
      <field name="desc_meta_file_display">&lt;form scheme="uva-form"&gt;monograph&lt;/form&gt;</field>
      <field name="desc_meta_file_display">&lt;/mediatype&gt;</field>
      <field name="desc_meta_file_display">&lt;presentation&gt;</field>
      <field name="desc_meta_file_display">&lt;displayAgent/&gt;</field>
      <field name="desc_meta_file_display">&lt;sortAgent/&gt;</field>
      <field name="desc_meta_file_display">&lt;displayTitle&gt;Cambridge Middle English Lyrics&lt;/displayTitle&gt;</field>
      <field name="desc_meta_file_display">&lt;sortTitle&gt;cambridge middle english lyrics&lt;/sortTitle&gt;</field>
      <field name="desc_meta_file_display">&lt;displayDate&gt;1953&lt;/displayDate&gt;</field>
      <field name="desc_meta_file_display">&lt;sortDate&gt;1953&lt;/sortDate&gt;</field>
      <field name="desc_meta_file_display">&lt;/presentation&gt;</field>
      <field name="desc_meta_file_display">&lt;title type="main"&gt;Cambridge Middle English Lyrics&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;Seattle&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;University of Washington Press&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="publication"&gt;</field>
      <field name="desc_meta_file_display">&lt;date&gt;1953&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;identifier type="UVa Virgo ID"/&gt;</field>
      <field name="desc_meta_file_display">&lt;identifier type="UVa Title Control Number"&gt;chp2493&lt;/identifier&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;eng&lt;/language&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;lat&lt;/language&gt;</field>
      <field name="desc_meta_file_display">&lt;physdesc type="extent"&gt;viii, 92 p.&lt;/physdesc&gt;</field>
      <field name="desc_meta_file_display">&lt;subject scheme="LCSH"&gt;English poetry -- 20th century&lt;/subject&gt;</field>
      <field name="desc_meta_file_display">&lt;covtime&gt;</field>
      <field name="desc_meta_file_display">&lt;timeinterval&gt;20th century&lt;/timeinterval&gt;</field>
      <field name="desc_meta_file_display">&lt;/covtime&gt;</field>
      <field name="desc_meta_file_display">&lt;surrogate&gt;</field>
      <field name="desc_meta_file_display">&lt;mediatype type="text"/&gt;</field>
      <field name="desc_meta_file_display">&lt;mimetype&gt;text/xml&lt;/mimetype&gt;</field>
      <field name="desc_meta_file_display">&lt;title type="main"&gt;Cambridge Middle English Lyrics&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;Cambridge, England&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;Chadwyck-Healey Ltd.&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="creation"&gt;</field>
      <field name="desc_meta_file_display">&lt;date&gt;1994&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;rights type="copyright"&gt;Copyright©1994 Chadwyck-Healey Inc.&lt;/rights&gt;</field>
      <field name="desc_meta_file_display">&lt;rights type="access"&gt;Accessible to VIVA community only&lt;/rights&gt;</field>
      <field name="desc_meta_file_display">&lt;physdesc type="extent"&gt;ca. 110 kilobytes&lt;/physdesc&gt;</field>
      <field name="desc_meta_file_display">&lt;description type="note"&gt;Preliminaries, introductory and editorial matter omitted.&lt;/description&gt;</field>
      <field name="desc_meta_file_display">&lt;description type="note"&gt;Middle English lyrics and ballads.&lt;/description&gt;</field>
      <field name="desc_meta_file_display">&lt;/surrogate&gt;</field>
      <field name="desc_meta_file_display">&lt;relationships&gt;</field>
      <field name="desc_meta_file_display">&lt;set code="UVA-LIB-Text"/&gt;</field>
      <field name="desc_meta_file_display">&lt;set code="CH-EnglPoetry"/&gt;</field>
      <field name="desc_meta_file_display">&lt;/relationships&gt;</field>
      <field name="desc_meta_file_display">&lt;/descmeta&gt;</field>
      <field name="fulltext">RELIGIOUS POEMSSquare brackets denote editorial insertions or emendations. Prayers, Songs, and Orisons to or about God, Christ, and the Virgin 1. An Orison to the Trinity A. Univ. Libr., Ii.6.43, fol. 18r–v. a llmy?tty god fadyr of heuen for cristis loue þat dyde on rode y prey þe lord to here my steuen &amp; my desyre fulfyll in god crist to þy fadir for me praye for hyr loue þat þu ly?ttest [ynne] &amp; for my?t grace or þat y dye me to amende of all my synne holy gost gyf me grace with suche werkys my lyf to lede þat y may se god in his face at domis day with oute drede fadir sone &amp; holy gost all o god &amp; personis þre? Almy?tty god of mercy most? lord ihesu haue mercy on me? Amen?/ [An Orison to the Trinity] C. Univ. Libr., Dd.8.2, fol. 5r. Almyghty god fader of heuen for cristes love that deyed yn roode I pray the lorde to hire my steven And my desire cause to be goode To thy fader for me pray for here love that thou lightist yn of myght and grace or that I daye me to amende of al my synne And with suche werkes my lyve to lede that I may see god yn his face A dovmys day with ovten drede Thorov thy myght helpe and grace ffader sone and holy gooste One god yn persons three Almyghty god of mercyes moste And goode lorde haue mercy on me Mary moder for me pray that repentance may be yn me And that I may haue grace or þat I daye Rightfully to amende me Amen for Cherite 2. How Sinners Crucify Christ Each Day Caius 174/95, foll. 481–82 Man yff thow wylt my mercy gete Thorough my passion of grete vertu Why sesyst þow me not to bete Ech day on crosse thow doyst me newe With thy othys many and gret As a traytor to me thou art ontrewe And but yf thow wylt thy othes let Elles full sore hit schall the rewe No lym of me thou forberyst Why doyst thow evyll ageynste goode Wyth thy othes þat thou sweryst fforto a venge thyne veyn mode Wyth thy tonge þou me alto teryst As thou were madde or wode Wyth thy onkyndnes þou me more deryst Than they that rent me on the rode Thow hast more pyte on to thy too Yf hit be hurt and a lytyll blede Than thou hast for all the woo That i suffyrde for thy mysdede And whan thou art tau?t &amp; covncelyd also That thou schuldyst not swere but whan hit is nede A non thou gevyst a scorn þerto And to my hestes thou takyst none hede Loude lesynges for me thou makyst Some tyme to wyn an halpeny What tyme to wytnesse þou me takyst And ?yt thou lyest wetyngly In byinge &amp; sellyng lesynges þou makyst And in Idyll and fals thou sweryst me by And so to hell the wey thou takyst Man make amendes or thou dye Now sore I sygh and wele i may ffor i a wrech am so cursyd That i do the on the crosse ech day With grete othys and werkes werst And moch more the greve than they That on the rode sloughyn the fyrst ffor had they knowe the i dare wele say To do the to deth they had not dyrst But i know it be my beleve That thou art god omnipotent And yf i sece not the to greve I am worthy to be schent Explicit 3. An ABC Poem on the Passion Caius Coll., 174/95, p. 482. Cryste crosse me spede &amp; seynt nycolas A.b.c. A doth sygnifye The anguysch that he suffyrd in grete duras B the blode that he bled so plentyffully Out of euery parte of hys deid body C ys the crosse that Judas so tratorly D ys the dolefull deth of hym so to dye E eggyng of hys enmyes betokynnyth ff the fals wytnes of the juys is? And the gryntyng &amp; the gnascyng þat ys G? Hij frenduerunt me super dentibus suis H? ys the harme that they dyd onto hym J is the Justice that demyd hym to dye K cowardys of hys dyscypylys fleyng a weye When a yong mayde stode in batayle Oure lady on whom stode the beleve of the Chyrch yn tyme of passion lo such a vayle? And prerogatyfe women sche dyd wyrch Sche to an oke but a branche of byrch Dyd stand &amp; abyde in that grete affray When that olde berdyd men dyd fle a way ?yt more prerogatyf fell to man When god and man dyed on tre ffor all mankynde out of hell he wan Onto the place of hye souereynte ?L? is the loth lyden in sondre degre That they made on hym all &amp; some Saying crucifige crucifige eum ?M? the mewys that they made with mockys Mouentes super eum capita sua N? hys nakyd body with woundes &amp; knockys O? the opynnyng of hys hert cum lancia P? the prykkyng of the naylys scharpe &amp; thra Q? the quakyng of hys body for fere &amp; sory Quia ex humanite timit mori R? the rubbyng of hys blody clothis S? the scornes that he dyd thole T is the tre that hys fals foyes Dyd hym on to suffer woe Hys passion hys prayer to the pole Onto hys fader that we my?t rene With hym the x. y z. and eft Amen Explicit alphabetum ffisshar 4. A Prayer of the Words of Christ on the Cross Univ. Coll., Dd.5.76, p. 1 And as þou wolde c en þis wyse þe thefe with þe in paradyse Schulde abide withowten blame þou grawnte me grace to wirke all way W hery þat þou may say to my sawle þe same d also to þi moder dere de woman se þi sone es here ho was will of rede And son þ coryn heyninge Se þare þi modere and with hire Stedfastely in ilk a stede Grawnt me grace to re And lefe in lofe and charite Bothe in worde and dede So þat mari þi modere swete May be my ld my bales to In noyes when I hafe nede And lorde as þou wol. say hele And also lama?abatani þat es þus for to say My god my fadere of mercy fre W has þou forsaken me And þou to wisse synfull wight My lorde my maistere mekil of myght Als þou with bloid me boght And as þou sayde greit threst I hafe þat was man sawle for to safe ffro dole þat to þaym was dyght Make me to threst &amp; hafe ?ernyng þe for to lofe ouer all thyng With all my mayne and myght And as þou sayde my sawle I sende ffadure in to þi holy hende þat moste es of mercy þou grawnte me grace to wirke all way Worthely þat I may say þe wordes whan I schal dy And as þou sayde at þi nendyng Ende es now made of all thyng þat menys þus and no more Bot þi bales were broght to ende þe tyme es comen þat þou schall wende To welthe where þou was ore þou helpe me lorde þat I may here eit wordes of þi mowthe clere my sawle þou þam say my derl Here sall þou wone with myne Angelis And with halous þat in heuen dwellis My kyngedom for to kenne Lorde lene me grace it may so be Thorow prayere of þi modere fre Mayden mari mylde Amen Hic incipit liber de diuersis rebus &amp; medicinis ac vnguentis, etc. 5. The Psaltere of Ihesu Trin. Coll., O.2.53, fol. 75r. The Psaltere of Jhesu is to sey on the first pater noster thies wordys folowyng Jhesu mercy and graunt mercy Jhesu for thy mekyll mercy As thow art rote and well of mercy So mercyfull Jhesu haue mercy on me And on euery Ave maria till ye come to the next pater noster. Jhesu mercy and so on euery pater noster as it is above and on euery Ave maria Jhesu mercy and ther for is grauntyd of pardon a XX yere. 6. A Prayer in Memory of the Passion Trin. Coll., O.2.53, fol. 70r. Thow gracious lord graunt me memory Euer on thy passion to cry and call Whereby I may the world defye Whan carnall mocions doth on me fall Thow blessid Jhesu lord celestyall Be thowe defence and me mynd encrece Thy kyndnesse to remembre and neuer to cesse 7. The Wounds of Christ as Remedies Against the Seven Deadly Sins Univ. Libr., Mm.4.41, fol. 137v. Thurwe my ry?t hande a nayle was driuen þer on þou think ?if þou wilt lyuen And helpe þe pour with almusdede for I xal ?elde þe þi mede Of al my ryche tresour golde &amp; prescius ston þis werld þat is so fiki wil leue me nou?t on But a hayre or a schete to hile withal my bon þerfor I ?ou sey with werdis few Werldis welth þou hau goday þi leman louis a schrewe Whayne þou art wroth &amp; wil tak wreche Lok wele þe lore þat I þe teche Thurw my left honde a nayle he goth ffor ?yf þerfor &amp; be nou?t wroth In my ryst vpon þe rode. Men be me ij thingges þat ware not gode Eysel &amp; gall for to drink. glotony on þat I rede þou think Lychour þi lust for me þou lette. I was for þe boþe boune &amp; bette To rysin erly þou be nou?t slowe before þe ly?t of sunne rysing ffor gode behechþ þat he xal syng. A croune to þe þat art walking Lok my fet hou þay han blede How þai be nailid to þe tre thanc me þerof it was for þe 8. A Second Version MERCY Univ. Libr., Ff.5.48, fol. 43v, mid. SUPERBIA With a garlande of thornes kene My hed was crowned &amp; þat was sene The stremes of blode ran be my cheke þou proude mon lorne to be meke IRA When þou art wroth &amp; wolde take wreche Kepe wel þe lore þat I þe teche Thoro my ri?t hond þe nayle goth fforgif þerfore and be not wroth INUIDIA With a spere scharpe and grill My hert was woundit with my will ffor luf of man þat was me dere Envyous mon of luf þou lere ACCIDIA Rise vp luste out of þi bedde Thynk on my fete þat ar for bledde And harde nayled vpon a tre Thynk on man þis was for the AUARICIA Thrugh my right hand þe nayle was driffe Thynke þer on if þou wilt liffe And worshipe god with almysdede þat at þi deyng heuen may be þi mede GULA In alle my paynes I sufferd on rode Man gafe me drynke no thyng gode Eysell and galle for to drynke Gloton þer on euer þou thynke LUXURIA Off a mayden I was borne To safe þe folke þat were for lorne Alle my body was beton for syn Lecchore þer for I rede þe blynne IHESUC I was beton for þi sake Syn þou lefe &amp; schrifte þou take ffor sake þi synne and luf me Amende þe and I forgif þe 9. Christ Appeals to Man by the Pains of the Passion Trin. Coll., O.2.53, fol. 69r. O man vnkynde Haue thow yn mynde My passyon smert Thow shall me fynde To the full kynde Lo here my hert 10. A Salutacion of Our Lady Univ. Libr., Ff.2.38, fol. 31v. Here endyþ the seuene salmes &amp; begynneþ a salutacion of oure lady Heyle fairest þat euyr god fonde Heyle modyr &amp; mayden free Heyle floure of Josep wonde Heyle the fruyt of yesse Heyle blossome our bale vn bonde Mannes boote was borne of thee Oure beleeue in the can stonde Whan cryste was on þe roode tree Heyle roose on ryse heyle lyllye Heyle semelyest &amp; swettest sauour Heyle prynces of hygh pytee Heyle blessyd fruyt swete floure Heyle tabernacle þere truþe can telde Heyle garden þere grasse can spryng Heyle braunche þere blysse can bylde Heyle goodnesse euyr growyng Heyle youþe þat neuer schall eelde Heyle bewte euyr dewryng Heyle scheltrim schouris to shelde Heyle bryghtnes euyr schynyng Heyle worþy flesche neuyr fadyng Heyle charytes paramour Heyle lyfe and lustys lykyng Heyle blessed mary þat bare þe floure Heyle quene of heuene blys Heyle lady of þys worlde wyde Heyle of helle the emparys Heyle feller of the fendys pryde Heyle the yoye of blessydnesse Heyle the welle of heuene wyde Heyle of all aungelys goodnesse Heyle floure fayre on euery syde The desyre þat prophetys can abyde Heyle systyr of oure senyoure Pardon þorow whom ys cryedd Heyle fruyt þat bare oure sauyoure Ryght as the floure fresche of hewe In fayrenesse passeth with owt wene So vyrgynes of vertues trewe Thou passest all that han ben And boþe þe oolde lawe &amp; the newe In youre selfe they ben seene Ther was neuer noon þat man knewe That kepte þem so as y may meene Heyle day sterre sauyour schene Heyle dere delycyous odoure Heyle rygall rubyes betweene Heyle blessyd fruyt swete floure God hys sone to þe he sende Wyth heyle mary full of grace Thys worlde may not comprehende How of thy body bore he was Heyle medycyne beste may mende Heyle comfort to nedy and solas Heyle tapur that euyr ys/ tende Heyle laumpe þat lyghteneþ in eche place Heyle fayrest feture of face Heyle troone of heuene toure Heyle mercyfull with owt manace Heyle blessyd fruyt swete floure Heyle olyue heyle vertuouse Heyle roose with owten any thorne Heyle grounde moost gracyous Heyle bryght sonne on somers morne Heyle goodely glade hayle gloryouse Heyle herte þat with þe swerd was schorne Heyle Josephs wyfe with thy spouse Youre owne broþer ye han borne Was neuyr noon syþen ne beforne A modur with maydenys honoure Heyle heele to þem þat ben borne Heyle blessyd fruyt swete floure Heyle saluyng of seyntys in heuene Aungels patryerkys and profete Heyle postlys and martyrs steuene Confessouris and vyrgyns swete All þat was made in dayes seuene The honouryþ þankyþ and grete Whan hyllys and dalys schullen be euene And body and soule to gedre mete Whan cryste schall schewe hys Woundys Wete Than marye be oure maynpernoure That we in heuene mowe haue a sete And dwelle with the blessyd floure Amen 11. Ave Maria Univ. Libr., Gg.4.32, fol. 12r. Hic incipit salutacio beate virginis marie in eadem lingua Heil marie ful of wynne? þe holy gost is þe wiþ inne? Blesced be þou ouer alle wymmen? And þe fruit of þin wombe amen? 12. Heyle, God ye schilde Corpus Christi 405, p. 22. Heyle god ye schilde / modyr Holy kyng bere milde Hefne þat in kepyng / ha? an world wit outyn hondyng Chaungon hys ryhte Oon kynde sosone michte þat dede nere synne schuld chyld conseyue vyt ynne Als sune schene / smyt þour glas wer nis ysenne Wyt outyn tene Wemles bar Child maydyn clene 13. To His Mistress Trin. Coll., R.3.19, fol. 160v. Chaucer. LADY of pite for þy sorowes þat þou haddest ffor Ihesu þy son in tyme of hys passion haue rewthe of me that ys most maddest In loue to wryte &amp; shew myn entencion To her that hath my lyfe in correccion Bothe lyfe &amp; dethe all ys at her wyll Now helpe me lady &amp; let me nat spyll Allas howe myght I wryte my souerayn for to plese Or in what maner to cause her on me rewe Allas for fere I quake. my hert ys nat at ese My hande doth tremble my ioy ys leyde in mewe Ther to abyde tyll that my swetyng trewe Me haue relesyd/ but worst ys þat I dowte That she my payne &amp; labour set at noughte Most souerayn most sormountyng in goodnes O intemerat Iunyper &amp; daysy delycious My trust my helthe my cordiall founderes O medycyne sanatyf my infyrmynat langours O confortable creature of louers amerous O excellent herber of louely countenaunce Ye regystre my loue in your remembraunce My wyt my þought and myne entencion Ys forto plese yow mastres souerayn And for your loue þorough many a Region I wold be exyled so ye wold nat dysdayn To haue pyte on me when I complayn In wele and wo to suffre perturbaunce So þat ye wold haue me in remembraunce My payne ys preuy impossible to dyscerne My lamentable thoughtes byn cast in mornyng O generall Iuge whyche syttyst superne Gracyosly graunt me loue of þys mayde ying O amiable mastres gracious and benygne I put me holy in your gouernaunce Exyle me nat out of your remembraunce What myght hit be þat brought me in þys daunce Couetyse or Ryches or byrthe of hygh lynage Nay nothyng elles safe your womanly contenaunce Your condicions your maners wyse and sage Benygne &amp; curteyse thys encreseth your age These virtues reportyd to me &amp; shewyd clere By oon þat ye know for a curteyse Bachelere. But mastresse as for my part let þe world wag I woll nat be yokyd but I coude draw I haue nat vsyd to bost nor to brag Nor false of my worde hit ys no louers law Wherfore I feyne me &amp; mysylf withdraw As for a whyle &amp; put yow out of dowt Though I lak yow yet shall I nat be withowt Yet for the good wyll þat ye haue me shewyd I wyll do any thyng þat myght yow please As well as he on whom your loue ys bestowyd Though hit were to me hurt &amp; gret vnease But as for your loue. do as yow please And as for your euyll wyll þerof woll I non ffor hit were ouermoche ij dogges ouer o boon Now mastresse syth hit ys nat your pleasure Of loue nolengor to kepe contynuaunce What noforce go all at auenture I cannat make stabyll þat ys full of variaunce But oon þyng masteras haue in your rememb[ra]unce ffor to loue yow I woll do my deueure And to trust yow whyle my lyfe endure The Retor Tullius so gay of eloquence And Ouide that sheweth þe craft of loue expresse With habundaunce of Salomons sapience And pulcrytude of Absolons fayrenesse And were possessyd with Iobys gret rychesse Manly as Sampson my person to auaunce Yet wold I submyt me in your remembraunce Explicit 15. Translation of Cur Mundus Militat Univ. Libr., Mm.4.41, fol. 137 r–v. þe saule haskis ry?t as wrytin is in stor[i]e Qui wil þis werde be kny?t vnder þe kenges veynglor[i]e Wos riches &amp; my?t is cald but transitorie As vessel of erþe dy?t so schort is his memorie Treyst more yf þu be wyse in walkeng of a myle To þe letters wryten in ys þan to þis werdes wyle In mydis as I am avise disceyuabul is he quyle Who had euere be held &amp; Ryse trofful teme with gyle More it sikyr to be . to wyndes þat be fykyle þan to þis werdes proparte þou it be neuer so mykyle In falce drems &amp; vanite in fleshely lustes tykyle In coueteyse of grete pouste. þat is þe deuuls prikyle Say where is keng salamon. þat quilum mobul wace Or wher is nov fayr absolen. so louely wace in face Or þe strong duk sampson. for hym men seyne allace þat wer slayne a mong her fon. &amp; swete Ionataas Whyder is cesar &amp; emperour. so mykel of power Whider is prince and conquerour. boþe kny?t &amp; kayser Tullius þe disputour of speche þat wace so clere Virgyl þat had no pere Arestotle he bar þe senen?er til he wace her þus many sshyr lædiges. þus many spaes ha gon Boþe byschop &amp; kyng. of flesche &amp; blode &amp; bon Dame &amp; dusyper. of hold tyme left non In a nye tuynkling we xal face euerikkon Schorte fest made þis werdes blisse : his joys wend son As þe schadwe þat passande is þerfor man makis mon Medes lastand with drawt. I wisse &amp; lettis mans bon To wilful feldes lette. o mys þerfore be thynk þe son As tellis he þat prayet þe flesch so mykel lothely þat holy wurt vs seyet As flour of hay he is sothly. as lef of lily þat dyet With þe wynd þat blowis forby flyes as foule þat playet Manns lyf welmore ly?tly : out of his ly?t flyet A þou flesche þou wurmes wast. of pouder a grete gadering þou dew þou filth foule of cast. Why makis þou swilk bosting þou ne wotis for to lyuen a blast or dye in þe morning To all þe my?t þat þou hast do god of werdlithing Say no thing þat it is þine þat þou maist lesen be ny?t þe werd wyle raken thurowt þi nyen þat þe ?af or ly?t Think of gode lyfte up þi bryne in to þe heyr so bry?t Sely wer þat ilk pylgryme þis werde þat haten my?t In þe space of halua day Wase made þis schorte geste Ne my?t I tenden to swilk play. for sanstoustyns feste þe Rymis of þe werte aray I hold my beheste old buystes &amp; nou?t gay þat is sen of my creste Precepts and Admonitory Pieces: Signs of Death 16–19. Warnings of Death [Whan thy hed quakes memento] Univ. Libr., Ee.4.35, fol. 24r, middle Whan thy hed quakes memento When they thy leppes blakes conffessio Whan they breyt pantys contrecio Whan they weynde wantys satisfaxio Whan they lymes caldys libera me domine Whan they noys kelys than miserere Whan they eyon holowyt nesse te ipsum ffor than deth folwes Vene Ad Iudeciom Memento HomoUniv. Libr., Ff.5.48, fol. 43, top When þi hed whaketh/memento When þi lippys blaken/confessio When thy brest pantis/contricio When þi wynde wantes/satisfactio When þi lymmes falys þe/libera me domine Nota beneWhen þi nase kelys þen/miserere When þine een holoen/nosce teipsum ffor then the deth ffolowes/Veni ad iudicium ihc [Whan thyn heed shaketh ? memento] Trin. Coll., O.2.53, fol. 72r, bottom Whan thyn heed shaketh ? memento Whan thi lippes quakyth ? Confessio Whan thi nose sharpeth ? Contricio Whan thi lymmes starketh ? Satisfaccio Whan thi brest bantith ? Nosce teipsum Whan thi wynde wantith miserere Whan thi eighen holoweth ? libera me domine Than deth foloweth Venite ad iudicium [Wenne þin eyen beit ihut. &amp; þin heren beoit idut] Trin. Coll. B.14. 39, fol. 28r. Wenne þin eyen beit ihut. &amp; þin heren beoit idut &amp; list igrauen vndir molde. þu maist ifinden feole vnholde þat willt striuen afteir þine seluere &amp; þine golde ant lute þad willt to þine soule ben holde. Instructive Pieces: Religious, Moral, Ritual 20. The vij vertwys Agyn the vij dedley Synys Univ. Libr., Ee.4.35, fol. 5v. Be meke &amp; meylde yn hert &amp; towng Ayens pryd boyt olde &amp; yong Kepe cherite &amp; ffle envey hate no man yn hert preweley Suffer thow wronge &amp; cheyde the not Be wer of wreth &amp; veng the not Be merseyfoll man &amp; thenke where þou art let mener weres dwell yn they hert Kepe mesure at met &amp; drynke at melle ffle gloteney &amp; wet hem not delle Yn clenleynes kepe the chastite &amp; chere Be thow no lecher yn no menere Euer werke som werk of honeste Be neuer ygyll y consell the These wertwys vij ffle the senysess And then ledyt A man the wey to hewyn 21. Augustinus de peccatis venialibus Trin. Coll., O.2.40, fol. 103r. Sepcies in die cadit iustus Perabus 24° Augustinus de peccati : venialibus 1Fyrst whan a man or a woman drynkes more Eny tyme here then myster wore Whan þou may helpe thorwgh wytte or skylle 2And wyl not helpe bot holdes hym stylle Whan þou spekes schortly vn to the pore 3That askys som gud at thy dore Whan þou art hole &amp; may wele laste 4And etes wan tyme ware to faste Whan þou lyste to slepe &amp; wil not ryse 5And commes ouer latte in to goddes seruyce Or whan þou arte in gud state 6And says thy prears ouer late Or whan þou has ouer lytul deuocyon 7In prears or in orison Whan a man wyl dele in bedde Whyt hys wyfe þat he has wedde 8Hys lust only to fulfylle And to geyt a chylde ys not hys wil Whan þou vysyttes men ouer late That ys seke in febul state Or men þat ligges in preson Or in angur or in trybulacyon Or men þat are synful or sory Or soules that are in purgatory To vyset them yt ware gret need Thorowgh praer or thorough almesdede Whan þou folowes nou?th aftur thy state To acord them that are at debate Whan þou spekys ouer bytturly Vn to any man with noys or cry Whan þou presys any man more Thorowght flateryng than myster wore Whan þou in kyrke makys janglyng Or in wayn thynkys on any thyng Be yt withoute be yt withinne ?yt yt ys a venial syn When þou arte ly?tly worthe Or sweres &amp; may not holde thyn oythe Wan þou bannys any man In whom þou fyndes no gylte to banne Whan þou supposys any wyckednese Thorowgh susspeccyon there non ys Thyes smale synnys sent austyn tellus Thorowgh wyche many synnys dwellus In purgatory in payn and woo But ?yt there are many moo Of venyal synnes be many store Ouer thyes þat y haue tolde here before But so wytte ys no erthly man That all venyall synnes rekyn can ffor ofte sythes on þe day men falles In synnes þat clarkes venyall synnes calles Thorwght thowte or ded or speche in vayn And yche a syn ys worthy payn Decem remedia contra peccata venialia, etc. 22. Decem remedia contra peccata venialia ut patebit inferus Trin. Coll., O.2.40, fol. 104r. We fynde wryttyn ?X? thynges sere That venial synnes for doys here Theys ?X? are thyes þat I now rede Holy water &amp; almes dede ffastyng and howsyl of goddes body Praer of þe pater noster namely Seueral schrifte þat yche day may be Blessyng of bysschop thorough hys dygnyte And blessyng of preyst þat gyfen ys Namely in þe endyng of þe messe Knockyng of brest of man þat ys meke Laste anoyntyng þat ys gyften to þe seke Thyes ?X? poyntes puttes venial synnes away As men may here thyes clarkes say But so many veniall synnes sere May be gaderd to gedyr here That thay may way on þe soule as hewy As a noder syn ys dedly That sles þe soule þat god myspays And therefore þe poyt on thys says De minimis granis fit maxima summa caballo &amp;c Als of many smale cornes ys mayd To a hors a gret loyd Ry?th so many veniall synnes smale may make a dedly syn all 23. The Five Goostly Wyttys Univ. Libr., Ff.2.38, fol. 32v: col. 1, bottom Here suen þe ?V? goostly wyttys/ Haue mynde on the blys þat neuer schall blyne And on grete peyne þat synners shall wynne Desyre that goddys wylle be wrought Thy fleschely wylle sett hyt at nought Rewle the ay be reson ryght And þo þat ben vnder þe aftur þy myght Vndurstonde goddys kyndenes &amp; hys mercy And ther a?eyn thyn vnkynde foly Ymagyne to all men goodnes/ Ymagyne no wrong nor falsenes/ Of fyue ynwyttys / þe rewle ys thys/ That helpen a man to heuene blys/ Here suen þe VII deedly synnes/ 24. Lines on the Old Testament Worthies Trin. Coll., B.14.39, fol. 84r. Iam innocenciam abel audiui. obedienciam habrahe. constanciam. ysaac. tolleranciam Iacob. saltimoniam Ioseph. iusticiam moysi. misricordiam david. pacienciam Iob. Abel wes looset in treunesse Habraham in bousumnesse. Ysaac in studeuestnesse. Iacob in þinenkenesse. Ioseph in edmodnesse &amp; moyses in ritwisnesse. David þe kinc hede reunesse. Iob þe gode þolemodnesse. 25. A Riming Exhortation Univ. Coll., Dd.6.1, fol. 138v. And ye will please god gretly? Use preuey penaunce discretly? And deuoute prayers clerly? Mesurably eate and drynke? Wake praye and thynke? Be sober sad and chaste? And talke no worde in waste? As ye love goode mete and drynke? So y praye you bothe speke and thynke? Loue gentel ihesu feruently? And take alle aduersyte pacyently? And prosperyte mekely? And ye schall haue heyvon merely? ffor vnder the sunne a man may se? Thys worlde ys but a vanyte? Grace passeth gollde? And precyous stoon? And god schalbe god? When goollde ys goon? 26. Admonition Against Swearing Trin. Coll., O.2.53, fol. 66r. (mid) How darest thow swere or be so bold also To blasfeme hym that is very rote and rynde And pull his armes his precious body fro Alas what vnkendnesse is in thy mynde Yf thowe were to eny erthly kyng so vnkynde Thow shuldest be drawe and hangyd by þe chyn As a traytour horrybill thogh þou were next of his kyn 27. Health of Body and Soul Trin. Coll., B.14.39, fol. 42v. Liuis firist . &amp; licames hele. þine sinnes heir to beten. &amp; þine soule to saluen þine children to consailen &amp; þine frent to gladien To heowene crist þe sende þer blisse is bouten hende. God turneþe to þen ilke þinke þat þe is bett to lif &amp; to soule. 28. Penaunce is in Herte Reusing Trin. Coll., B.14.39, fol. 27v: col. 1, bottom, and col. 2, middle Penaunce is in herte reusinge. in mouþe tellinge. in edbote douinge. for hot. &amp; let euer serwinde. þou scalt halven heuene at þin endinge. þer is god þat neuer ne lei. þer is ioye þat neuer [col. 2] ne ageet. þer is lif wid outen deet. Seinte marie bi sech þi sone. þat we moten þider com Parts of the Mass in English Rime 29. Pater Noster Emmanuel Coll., 27, fol. 162r: col. 1, toward top; col. 2, bottom; 162v. Vre fader in heuene : yhal?ed bo þy name þy kynedom to us mote come for þar is blisse and game Al þi wille boe ydo : boþe day and ni?t In heuene also on erthe : alse hit is ri?t Vre euer echedayes bred : þov ?if vs to day fforgif us vre sunnes : so þov ful wel may Al so wis ? so we forgiveþ : here gultes alle þat a?en vs helveþ agult : Wov sit bo bifalle Led us neuere Louerd into no fondinge Ac lus ? us ? vt of vuele ? and ?if us þy blessinge. Amen ? / ? so mote hit boe? 30. Aue Maria Heyl boe þov marie : ful of godes grace God almi?ti is wiþ þe : in eueriche place Yblessed boe þov Leuedy ouer all wymmen And þe bled . of þy wombe : blessed boe amen 31. Vii mortalia peccata Prute ? ?isscinge ? slevþe ? wrethe ? and onde: Glotonie ? and lecherie ? God bringe hom vt of londe? 32. In eleuacione eucaristie Wolcome louerd : in likninge of bred ffor me on rode : þat woldest bo deed Of mine misdede : þov red me red Schrift and husle : ar ih boe ded Tiþe me : for þi milsfulhed 33. In manus tuas domine Intoe þine honden louerd : bitech yh gost minne ffor þov me bo?test soþfast god : and luftest vt of synne 34. In nomine patris Al fram vuele þinge : me schulde iesus þat may Mid cristes rode tok [n]inge ? ih marky ? me ? today In þe name of þe fader ? and of þe sone ? and of þe holigoste? Amen? 35. Per crucis hoc signum fugiet Bi þis tokninge ? of þare rode : for fram me mote floe Alle wikkedhede : boe wat hit euere boe And bi þat ulke tokninge : mote boe yborewe Alle þing þat blessed is : aneune and amorewe 36. Mors tua, mors domini &amp;c Vii cogitanda Myn o?en deþ and cristes : and mi wikedhede Oute of þe dome : and purgatories drede þe grislih pine of helle : and heueniche blisse Ih o?te to be þenche : ilome bote misse 37. Vestio, cibo, poto, &amp;c Vii opera miserecordie Schrude and fede and drenche : and hereborwe þe pouere Prisones and sikemen : gladien and frofre Poveris liches burie : after mannes mi?te þis boþ þe seue [n] workes : þat quemeþ vre dri?te Reflective (Exegetical) Poems 38. On the “Leaps” Which Christ Took Corp. Christi 294, loose-leaf Quare velociter ascendit Ihesus tantum spacium in momento . . . . Also crist ste? vp hastely . In on stonde so fer to go Os dauid in his prophecy . told be fore hit schuld be so Exultauit ut gigas ad quendam viam &amp;c But how fer he lepe ?e schyn se . As þe philosophur says here Raby moyses leue ?e me . þat writes of hit in þis maner He says Vij heuenes þer ben . &amp; Vij planetes eke al so &amp; vche planet &amp; heuen be twene . as myche space as mon schuld go Of playne way in .V. hundret ?ere. &amp; space bytwen vchon of þo Os myche space as vche heuon þat is clere. on wydnes beþ boþe two So þat þe space þat by twene is . fro heuon to heuon as says he Of as gret wydnes I wys . As is vche of quantyte þen Vij heuones to akount . &amp; Vij spaces hem bytwene And for to rekon wel ary?t . from myddes of þe vrþe here to þe hy?schip &amp; hy?t of þe seuenþe heuon Iii were þe whyche saturnus called is. Vii þousand hundred &amp; vii space Os myche as mon schild go I wis . in so long while &amp; he had grace Ond to acount vche jorney to fourty myle of euon way Os vche myle leue ?e me . two þousant cubytes soþe to say Ond put al so to vche ?ere iij . hundred days &amp; syxty þus haue I acounted here. how crist lepte þorow his mercy to Vij. þousand hit wyl amounte . ?if þay truly metun ben 39. On the Value of Prayer and Meditation Trin. Coll., O.1.29, fol. 17v. ffor I wend when any foly me felte In þought or speche or any gylte/ þat I sulde in sundyre all ryuen be. And kaste from ierusalem my cuntree./ þat es from heuene þat ilke ricche place. where is all worþe of Ihesu cristes solace I turned me þan vnto my saule euer ilke deele./ And some comforth I began to fele./ Alle my synnes þai came ryght vnto my þought wylke hadd before tyme caried me to nought Of tyme sore þanne I grete and was sorye./ And to a prest of þanne I me schrofe hastelye./ And þan vnto suet Ihesu I cryede on hie./ A my lorde Ihesu on me þou haue pite and mersye. þat for me on þe rode gan dolefully dye./ Vnto oure lady þan sayde I þus./ þou praie for me marie to suete Ihesus/ þat he will me grace? gyue to whiles þat y liffe heere./ To syghe and soroughe for my synnes seere/ So þat þorough his mersie þat y mote wynne Onto hym þat sittes abouen cherubyn./ And now man þis praiere þat feloughes heere./ Saye it or þinke it in þi saule þe matere to leere/ ffor whi hym alle tyme þat þe dere bought/ Suld þou in þi mynde haue and in þi þought/ And þan salte þou haue forgyfnes of þi foule synne/ And full grete grace? salte þou fynde þere in Wylke grace þorough his grete myght/ Sall þe saue bothe day and nyght./ Amen. Explicit liber qui vocatur pupilla oculi etc.</field>
      <field name="fulltext">SECULAR POEMS Love Songs and Complaints 40. Alas, Alas, and Alas Why Univ. Libr., Ff.1.6, fol. 137v, middle Alas alas and alas why hath fortune done so creweley ffro me to take awey þe seyte Of þat þat gewit my hert lyte Of all þyng þat in erth yse To me hyt was þe most blyse Whan þat y was in presense To wham my hert doth reuerense And euer schal for well or woo Or drede of frende or lyf all soo Hit schal me neuer oþer a sterte But ye to haue my hole hert Saue whan I come to þe deth That nedes oute mouste þe brethe þat kepyth þe lyfe me with inne And þan fro yow most I twyne And tyll þe day hit me owre Ry?t feythfully I yow ensure þat þer schal no erly þyng On my part make departyng Thus ame I sett. yn stable wyse To lefe and dure in yowre seruyce Wyt oute faynyng of my hert Thow I fele neuer soo grete smert 41. Alas What Planet Was I Born Vndir Univ. Coll., Ff.1.6, fol. 138v. Alas what planet was y born vndir My hert ys set thus veray feythfully Thow y be heuy hit ys no wondir That in youre grace y stand not perfetely Than for to change yet had me leuer dy Thes paynes stronge whiche y by force endure As to loue long y wote y am not sure And yeff′ my dethe come to me hasty God cnow? hit ys by your cruelte Hit lith in you al myght ye remedy Of sorow y haue but to grete plente I fayne no thyng as euer y sauid be My ioy ys fled′ my wittes done apeire I lyue as yet but only in dispeyre Where for y pray as hertly as y can In this grete nede that ye wil me comfort And thencke y am your seruaunt &amp; your man Els most y for sake al my disport Where to bicome or whethir to resort Ther ys in me for wo no certaynte ffor lacke of grace thes parties shal y flee 42. The Lover Wishes His Lady Recovery Univ. Coll., Ff.1.6, fol. 28v. As in yow resstyth my Ioy and comfort Youre dissese ys my mortal payne Sone god send me seche reporte þat may comfort myn hert in every vayne ho but ?e may me sustayne Ar of my gref be þe remedy but ye sone amendement of youre maledy Weche ys to me þe heviest remembraunce þat euer can be þouth in any creature Myne hert hanggyng þus in balaunce Tyl I haue knowlege &amp; verely sure þat god in yow hath lyst done thys cure Of yowre dyssese to haue allygaunce And to be releuyd of all yowre grevaunce 43. Lament Univ. Libr., Ff.1.6, fol. 20r, occupying whole page I may well sygh for greuous ys my payne Now to departe fram yow thys sodenly My fayre swete hert ye cause me to compleyn ffor lacke of yow y stande full pytously Alle yn dyscomfort withowten remedy Most yn my mynde my lady souerayn Alas for woo departynge hath me slayn ffare well my myrthe &amp; chefe of my comfort My Ioy ys turnyd ynto heuynesse Tyll y agayn to yow may resort As for the tyme y am but recules lyke to a fygure wyche that ys hertlees With yow hyt ys god wote y may not fayne Alas for woo departynge hath me slayne ?yt not wythstondynge for all my greuaunce Hyt shall be taken ryght pacyently And thenke hit ys to me but a plesaunce ffor yow to suffre a grete dele more truly Wyll neuer change but kepe vnfeyny[n]gly With alle my myght to be bothe true &amp; playn Alas for woo departynge hath me slayn 44. Without Variance Univ. Coll., Ff.1.6, fol. 20v. Margery Hungerford With owte variance Where y haue chosyn stedefast woll y be Newyre to repente in wyll thowth ne dede Yow to serue watt ?e commaund′ me neuer hyt withdrawe for no maner drede Thus am y bownd by yowre godelyhede Wych haþ me causyd and þat in euery wyse Wyle I in lyfe endure to do yow my seruyse Yowre desertt can none odere deserue Wych ys in my remembrauns both day &amp; ny?t Afore al creaturus I yow loue &amp; serue Wyle in thys world I haue strength and mytt Wych ys in dewte of very dewe ry?t By promes made with feythful assuraunce Euer yow to sarue with owtyn varyaunce Ye are to blame to sett yowre hert so sore Seþyn þat ye wote that hyt [ys] rekeurles To encrece yowre payne more &amp; more Syn þat ye wote þat sche ys merceles 45. A Troubled Lover's Apostrophe to Death Pembroke Coll. 307, fol. 198v. O Dethe whylum dysplesant to nature Where duellyst þow wylte thou þin man forsake Com on and se thow wofull creature That haþ? his herte vnto a lady take That woll his deþ? &amp; lyst no pese to make Cum &amp; helpe the petuys man to ende In the lythe all here ys non odere ffrende 46. A Compleint vn to Dame Fortune Capitulo xxviii Univ. Libr., Ff.1.6, fol. 159v. O þou fortune why art þou so inconstaunt To make þis land so to meeve Thou hast a dominacioun traversaunt Wyth owte numbre doyst þou greeue Vnstedefast art þou for to be leve He þat yn þe settyth hys confidence He holdyth ryght naught of clene consciennce Radix omnium malorum est cupiditas I whoot weel what causyth oure necligennce fful fewe now þer be content of sufficisaunce Wherfore þe coveytous doth greet offennce Heygh to surmounte þe worldis bobaunce Wordely men often tymes hem a vaunce Be fortune and þat ys here confidennce he holdyth ryght nawt of clene consciennce Qui cupiunt diuites fieri incidunt in laqueos diaboli Many men byn brought from poverte On to rychesse and þat in dyvers wyse Whanne þey haue y nough þey cannot se Poverte þanne doun þey dyspyse Resoun with hem may not aryse He þat yn fortune settyth his confidence He kepyth ryght naught of clene conscience Multis mortem generauerunt diuitie Mysure ys tresour as men doon seye Therto euery man schold take heed And yn alle his warkes to god obeye Hym ful hertely loue and dreed And ellys fortune so hym may leed Puttynge in here al his confidence A doun to falle in here presence Si diuitie vobis affluant nolite cor apponere ffor whanne rychesse doth a boundePropheta In greet mesure þat ys ful casual fful often tymes yt ys weel founde þat ful lyghtely ? he getyth ? a ? fal? Hys wynnyng at þe last may be smal In fortune was set hys confidence He kepte ryght naw?t of clene conscience Manhood in þys reame hath regnyd lange But now þerfayleth ordynaunce Covetyse and meede ben had in hand Sustrys þey be of oon a lyaunce Euery day to gedere þey do daunce ?yf men wolde sette in god here confidence ffare weel þanne large conscience Coveytyse spredyth now ful wyde Wherfore worschepe ys set be hynd Dyscrecioun faylyth now in many a syde Cawsyng rychemen to be blynde Nyghtes reste can þey noon fynde In wordely muk ys al here confidence Therfore absentyth ys clene conscience ffalseheed ys suster vn to meede Euere þey ben of oon acordaunce Manye to hem taken good heed Al þat cawsyth a greet variaunce Large conscience makyth a dysturbelaunce In wordely muk ys here confidence ffor þey sette at nawt clene consciennce That ynfortunat false coveytyse of gold and syluer falsely gote Wher þrough many men doon aryse And kepyn gold in coferys stoke Day houre and tyme þey ne wote How long schal endure here confidence ffor þey sette at naw?t clene conscience fful often tymes yt ys y seye That vntrowthe supportyth tresoun Wher þrought a man may lyghtely deye ffor falseheed and tresoun ben the enchesoun In thys land þys mateyr ys not gesoun Inworldely muk ys his confidence And al þat causyth ? large conscience Holy doctouris thus doon þey seye That worldely ? good gotyn wyth wrong To resoun þei moste nedys a beye In helle pette ellys schall þey hong But restitucioun be mayd among And trewe repentaunce here defennce ffor þat wele charyte &amp; clene conscience Duplex est restitucio scire actualis et mentalis Restitucion ys weel to vndyrstande In two wyses as thenkyth me On ? ys þe good þat he hath in hande To ?eelde yt ageyn to hys powste That other ys þe good spendyd in vanyte Good wyl to ?eelde yt with owte vyolence ffor þat wele charyte and conscience Coveytyse dooth often ful greet schame Vnto manhood and þat ys greet pyte ffalseheed þerof beryth þe name And þat ys for lak of charyte Thus many men faren of euery degre In worldely muk lyeth here confidence And al þis causyth large conscience Nemo potest duobus dominis seruire contrarijs He þat ys servaunt vn to greet rychesse And wyl not governe yt to goddys intent That may lette hym from goddys presence And so par aventure he may be schent 47. A Pure Balade of Love Caius Coll. 176, fol. 23r, top Kny?tes in travayle for to serve Wherof the may thanke deserve Where as thes men of Armes be Some most ouer the gret see So that by lande and by ship The most travayle for wurship And make many hasty rodes Somtyme Vnto ynde sumtyme to þ? Rodes And somtyme in to tartary So that the herialte on theym crye Viallant viallant Lo where he goith And then he gyvith hym gold &amp; cloth Satirical Pieces 48. The Dyscryuyng of a Fayre LadyThe attribution of this poem is questionable. Trin. Coll., R.3.19, fol. 205r. by Chaucer. I HAUE a Lady where so she be That seldom ys the souerayn of my thought On whos beawte when I beholde and se Remembryng me how well she ys wrought I thanke fortune that to hyr grace me brought So fayre ys she but nothyng angelyke Hyr bewty ys to none other lyke. ffor hardely and she were made of brasse fface and all she hath y nowgh fayrenesse hyr eyen byn holow and grene as any grasse And rauynnysshe yelow ys hyr sonny tresse Therto she hath of euery comlynesse Suche quantyte yeuyn hyr by nature That with the leest she ys of hyr stature And as a bolt hyr browes byn y bent And byttyll browyd she ys also with all And of hir wytte as sympyll and innocent As ys a chylde that can no good at all She ys nat thyk hyr stature ys but small Hyr fyngers byn lytyll and nothyng long Hyr skyn ys smothe as any oxys tong Therto she ys so wyse in dalyaunce And besette hyr wordes so womanly That hyr to here hit doth me dysplesaunce ffor that she seyth ys sayde so connyngly Then when that ther′ be mo then she &amp; I I had leuer she were of talkyng styll Then that she shuld so goodly speche spyll And slowth noone shall haue in her′ entresse So dylygent ys she and virtulesse And so besy ay all good to vndresse That as a she ape she ys harmelesse And as an hornet meke and pytelesse With that she ys so wyse and circumspecte That prudent noon hyr foly can infecte Ys hit nat ioy that suche oone of hyr age Withyn the boundys of so gret tendyrnesse Shuld in her werke be so sad and sage That of the weddyng sawe all the noblesse Of quene Jane and was tho as I gesse But of the age of yeres X and fyue I trow ther ar nat many suche alyue ffor as Jhesu my synfull sowle saue There nys creature in all thys world lyuyng Lyke vnto hyr that I wold gladly haue So pleseth myn hert that goodly swete thyng Whos sowle in haste vnto hys blysse bryng That furst hyr formyd to be a creature ffor were she wele of me I dyd no cure Explicit the Dyscryuyng of a fayre lady 49. O Mosy QuinceThe attribution of this poem is questionable. Trin. Coll., R.3.19, fol. 205v. Chaucer. O mosy Quince hangyng by your′ stalke The whyche noman dar′ pluk away ner take Of all the folk that passe forby or walke Your′ flowres fresshe be fallyn away and shake I am ryght sory masteras for your sake Ye seme a thyng that all men haue forgotyn Ye be so rype ye wex almost rotyn Wyne women worshyp vnweldy age Make men to fonne for lak in theyr′ resons Elde causeth dulnesse and dotage And worshyp chaunge of condicions Excesse of wyne blyndeth theyr′ dyscrecions And all bookes that poetes made &amp; radde Seyen women most make men madde Your′ vgly chere deynous &amp; froward Your′ grene eyen frownyng and nat glad Yowre chekes enbonyd lyke a melow costard Colour of Orenge your brestys satournad Gylt opon warantyse the colour wyll nat fade Bawsyn buttockyd belyed lyke a toune Men cry seynt Barbara at lowsyng of your goune My louely lewde masterasse take consideracion I am so sorowfull there as ye be absent The flowre of the barkfate þe fowlyst of all the nacion To loue yow but a lytyll hit myne entent The swert hath y swent yow the smoke hath yow shent I trowe ye haue be layde opon som kylne to dry Ye do me so moche worshyp there as ye be present Of all wemen I loue yow best . a thowsand tymes fy. Explicit 50. When Women Will Reform Camb. Univ., Gg.4.12, last flylea Didiscere flere feminam mendacium est When fishes in the water leve their swymmyng And the byrdes in the woodes their syngyng Then the craftie women desist their wepyng Deludyng their sely husbandes by fals lying 52. Punctuation Poem Pembroke Coll. 307, fol. 197v. Trvsty ? seldom/ to their ffrendys vniust?/ Gladd for to helpp ? no Crysten creator/ Wyllyng to greve ? settyng all þeir ioy &amp; lust Only in þe pleasour of god ? Havyng no cure/ Who is most ryche ? With them þey wylbe sewer/ Wher nede is ? gevyng neyther reward ne ffee/ Vnresonably ? Thus lyve prestys ? parde?/ Trusty ? seldom / to ther ffrendys vniust? Glade for to helpe ? no Cristen creator Willyng to greue ? settyng all ther ioy &amp; lust Johan Mundy Only in þe pleasour of gode ? Havyng no cure Who is most ryche ? with them þei wilbe sure Wher nede is ? gewyng nether rewarde ne ffee Vnresonably? Thus leve prestys parde 53. Alas, quid eligam ignoro Univ. Libr., Hh.4.12, fol. 91r. Consideryng effectually the gret diuersite Of sectys conteynyd in the church present How eche of hem lyve in a dew degre Presthode and religion euer to be continent The layfee in sposayll/ the solitary doth consent Euer to be contemplatyf/ we se well it is so Wherefore thus I said verayly as I ment Alas/Quid eligam ignoro Thre thyngges quod Salamon ben vnknowyn to me And to know the fowrth I can not vtterly The way of shypp saylyng in the see The way of an heddyr glydyng sodayly Of the egle in the ayere the way is full slye The worst of all to know is of a yong man loo Wherefore thus I said sore syghyng inwarly Alas Quid eligam ignoro ffor whan I was determined fyrst to go to scole It was to me ryght lothe by cause of castigacion ?it me thowght ageynward elles shuld I be a fole Wich to all my frendes shuld be diffamacion Thus toward and froward I had persuasion Vtterly vnknowyng the best for me to do Wherefore thus I said havyng noo consolacion Alas Quid eligam ignoro Yit as my fortune wold I was set to lore And growndly in gramer had congrue vndirstondyng ffurther to procede than set I lityll store Thynkkyng myself able to purchase my lyvyng Yit in my consaite I was ymaginyng If I forth procede muche better shuld I doo Wherefore thus I said of thys mater musyng Alas / Quid eligam ignoro Thys yit not withstondyng with a good avise My frendes me told it is thy furtheraunce To lerne the .Vij. science replenyschyd with delite Yit me thowght to lucre they shuld me nowt avance And to be a Ciuilistre is a full hard chaunce Bokes be so dere I know well it is so Wherefore sore complaynyng thys was my daliance Alas / Quid eligam ignoro Than happyd that in arte I had the magistery My Regency finischyd I had habilite ffurther to procede I wold no lenger tary to ffysyk or to Ciuille was my felicite But wheder of them both had more affinite To iust adquisicion I cowde not chese thoo Wherefore thus I said in that aduersite Alas / Quid eligam ignoro/ Than thowght I forto be in spirituall lawe An officiall / aduocat / proctour / or notary Anone I was counsellyd thens me to withdraw Lest I shuld misuse the law / wich wold not varye Thus mouyd vnwarly I gan both banne and wary Like vnto a Reede wavyng too and fro Wherefore thus I said I cowd no lenger tarye Alas / Quid eligam ignoro. Wel I wote thatt Canon and holy theologie Ben best of all other mannys sowle to conuay All heresy confoundyng and fals Ipocrisye Them wold I haf lernyd the soth for to sey My fraylte me commandyd not for clymme so hye Lest I beyng there sodaynly fall hem fro Wherefor thus I said seyng non othyr way Alas Quid eligam ignoro/ Thus mortally bewavyd with stormys procellows I nyst where to fynd the porte of stedfastnesse To which I myght well guye my lyfe thus trobelows ffor if I were a prest sum men wold than gesse That I so dyd for couetyse of ease and sikyrnesse Agayneward if I weddyd war than shuld I lefe in woo Wherfor thus I said havyng gret heuynesse Alas Quid eligam ignoro The mownte of contemplacion strong it is to stey Inhabited with possessioner and with mendinant If I be a frere I may begge alway Many diuerse townys frely for to hawnt Yf I be possessioner I haf noo such grawnt ffor I must lyffe in cloystre wheder I wyl or noo Wherfor thus I sayd in wytte a yong enfawnt Alas Quid eligam ignoro Whan I had thus complaynyd expressyng myn entent A yong man herd my processe disposyd worldly O mercy god quod he now am I but shent Sith thys wyse clerk complaynyth so vttirly what is best to doo / not knowyng verayly And in worldly besinesse is most trobles woo Wherfor thus I say gretter cause haf I Alas / Quid eligam ignoro/ A man to be a marchaunt he said was aventure Of body and goodes hit is trowth in dede Of shipwrak and piratys hard is the recure To dyeke or to delue he wold for no nede To begge hym thowght shame so god hym spede Of theys to chese the lest was payne and woo Wherfore thus he said I toke to hym good hede Alas Quid eligam ignoro In cowrt to be bownde to dew attendaunce Or to be in office myght torne to hys avayle Yit hym thowght agayneward ther myght hap a chaunce That as an vngiltles innocent he shuld be put in gayle As Ioseph was and daniell that is with owt faile And for to gete hys lyvyng sumwhat must he do Wherfor thus he said and gan both wepe and waile Alas Quid eligam ignoro To lerne the lawe temporall grete goodes myght he gete As to be in the chauncery or theschequire Aftyr to be sargeant causys for to plete Which gettyng as hym thowght was not inly clere Accordyng with hys conscience which shuld be the stere Of thys wrechyd lyvyng yf we shall well doo Wherfor he said with ryght a piteuowse chere Alas / Quid eligam ignoro To be an hand crafty man must hafe gret besinesse As to be a tailyour wryghte / or coteler And dayly now in craftys is falshode and dowblenesse Therfor to þis yong man in noo wyse they were dere And vttyrly he forsoke to be a laborere As to dawbe or dyke he myght not swynk soo Wherfor thus he said standyng in grete dwere Alas Quid eligam ignoro In any wyse he said I will haf a wyfe Shall I wed the bewteuose nay quod jelosye I wyll not wed the fowle for irkyng of my lyfe The ryche be passyng strawnge the good ryght rare to spie To parell with the jentyll I may not clymbe soo hye And if I wed a chrewe my good days than be doo Wherfor thus he said as lowde as he myght crye Alas Quid eligam ignoro Thys piteuows gret complaynt of thys yong persone Vggyd so myn erys my tounge cowd not refrayne To say on thys wyse yong man leve thy mone The mater that thow waylist towchith both us twayne And thow we be now lokkyd with one woful chayne Yit we may haf remedy expellyng all owre woo Neuer sayng aftyr / as we wer wont to sayne Alas Quid eligam ignoro Lat us take ensample of wofull susanne By duresse put to dye / orto consent to synne Synne yit she ne wyll / for noo powere of man But rather chese to dye by fore all hyr kynne The peple sorowyd sore both more and mynne Yit god thorow hys grace deliuerd hyr fro woo So may he do us to say than may we blynne Alas Quid Eligam ignoro Beseche we now for grace the lord omnipotent That we may chese the way most to hys plesaunce Whos grace to saint powle was so sufficient That of hys gostly enmys he had no noyance What nedith rehersall of Grisild or Custaunce Preseruyd thorow grace and othyr many moo We shall trust in god voydyng thys daliaunce Alas Quid eligam ignoro Who made the so hardy thow simple balad The presence to approche of poetys lawreate With robys of rethoryk sith thow art not clad But with rusty roset like to thyn astate Of homly boystyrs langage most rude and desolate Make therfor thys excuse in place which thow commyst I wyll neuer reherse thys clause disconsolate Alas Quid eligam ignoro Eke say to thyn excuse I were upon my bake The first mysshape cote of vnpullischyd speche That euer my maister made whos colour is ryght blak To dye with tungges purpurat wold god ?e wold hym teche Which hygh a bofe the sterrys in rethoryk doun a reche That I myght ben arayed like the gloriose poo Than durst I be ryght bold thys refreyt for to preche Alas Quid eligam ignoro Explicit 54. The Poor Widow and the Rich Man Trin. Coll., B.14.39, fol. 28r. A vidue pouere was. &amp; freo &amp; luttel lond held heo. A riche hurede tre false widnesse Of sale to tellen sikyrnesse So ic mote to day auederes &amp; firbernen Wid al mine wederes þe riche boute enne aker of lond: &amp; payede þe widue hond of hond. þe oþer þer fel in parlesie. þe þirde firbraid ful witerlie. Wise Sayings 55. Exhortation to Study Trin. Coll., O.2.53, fol. 60r. Enforce thy wyttes for to lere Aquaynt the wyth connyng for it is sure yf fortune chaunge and pouerte a pere He that ys connyng ys lyke to recure 56. The Vanity of Worldly Lusts Trin. Coll., O.2.53, fol. 73v. What helpith it man to be vnstable To sett his present lust on worldly vanyte Syth all the Joy þerof is transmutable Beaute rychesse strength and prosperyte Trust ryght well all these shalle from þ? fle Save dedys good &amp; badd payn or blysse It shall not noy þ? ofte to thynk on this 57. The Transitoriness of Worldly Prosperity Trin. Coll., R.3.19, fol. 67r. The vnware woo that commeth on gladnesse Ys vnto hertys passyng encomberouse And who hathe felte hys part of wylfulnesse Sorow sewyng on ys to hym odiouse And worst of all and most contrariouse Ys when the statys hyghest of renowne Byn from theyre noblesse sodenly brought downe Bettyr ys to dy then euer to lyue in peyne Vacat Bettyr ys an ende then dedely heuynesse Bettyr ys to dy then euer in woo compleyne Bettyr ys to dy then lyue in wrechydnesse And where as myschyef doth at folk dysdeyne By wofull constreynte of long contynuaunce Bettyr ys to dy then lyue in suche penaunce 58. Of the iiij Complexions Trin. Coll., R.3.19, fol. 52v. Sanguineus Natura pingues isti sunt atque forantes Atque rumores cupiunt audire frequenter Hos venis &amp; brachijs delectant fercula risus Et facit hos hillares et dulcea verba loquentes Omnibus hij studiis habiles sunt ac magis apti Qualibet ex causa nec hos leuiter mouet Ira Largus amans hillaris ridens Rubri que coloris Cantans carnosus satis audax atque benignus Of yiftis large in love hathe gret delite Jocond and glad ay of lawyng chere Of Ruddy coloure meynt somdel with whight Disposud be kynd to be a chauntere Hardy I nowe manly and bold of chere Of the Sanguine also it is a signe To be demur Riche curteys and benigne Colericus Est humor colere qui conuenit impetuoso Nam genus hominum cupiunt percellere cunctos Hij leuiter discunt multum comedunt cito crescunt Ideo magnanimi sunt magni summa petentes Hircutus fallax Irascens perditus audax The coleric froward and full of disceyt Irous in hert prodiggall in expence Hardy also and werchithe ay be sleight Slender and smal full light in existens Right drye of nature for the gret fervens of het and the Coleric hathe this signe He is comonly of coloure Citryne fflegmaticus fflegma viros modicos latos faciet quoque breves fflegma facit pingues sanguis reddit mediocres Otio non studio tradunt se corpora sompno Sensus eves terdus motus pigrina sompnus Hic sompnolentus piger in sputamine multus The flewmatique is sompnolent and slowe With humores grosse replete ay habundaunt To spitte Inuenons the fleumatic is knowe By dull conseyt and voide vnsuffisaunt The suptill art to accomplissh or haunt ffat of kynd the flewmous men may trace And know them best be fatnes of ther face Malencolicus Restat ad huc tristis colore substancia nigro Que reddit tristes paruos que pauca loquentes Hii vigilant studio nec mens est dedita sompno Servant propositum sibi nil reputant fore tutum Inuidus et cupidus tristis dextre que tenacis The malancolius thus men aspie He is thoughtful and set in coviteys Replenysshed full of fretyng Envie Hes hert servithe hym to spend in no wise Treason Envious fraude can he well devise Coward of kynd when he shuld be a man Thou shalt hym knowe be visage pale &amp; wan Explicit iiij complexions 59. Proverbs in Rimed Couplets Trin. Coll., O.9.38, fol. 70r. Salamon seyth ther is none accorde Ther euery man wuld be a lord Wher euery man is plesyd with his degre Ther is both pece and vnyte Whos consciens is combred and is not clene Of other men dedis the wursse wull deme Deme not my dedys thowgh thyne be nowght deme what þou wult . þou knowist not my thowghte Demyng′ and mvsyng′ over ferre Meny mennys wyttys it settisse yn erre Power possessyon and rychesse No man may sette yn sykernesse The ende of lust is sorow and schame Travell and parell and lost of name loue to amende . and feyne to please lothe to defende sufferaunce doth ease In euery place wher y gan fare lacke of forwytte is cause of care Thow hast noo charter of thy lyfe Cause þou neuer bate nother stryfe Be neuer thrall vn to synne And thynke on þe ende or þou be gynne Ouer thy hed loke þou neuer hew Pouerte hath but frendys few Who so of welth takith no hede He schall fynde fawte yn tyme of nede Thys worlde is mvtabyll so seyth sage Therfor gedyr yn tyme ? or thow fall yn age Grace passyth golde and precyous stone God schall be god when golde is gone 60. Praise of Contentment with Little Univ. Libr., Gg.4.12, last flyleaf Tuta paupertas Hiegh Towers by strong wyndes full lowe be cast When the lowe Cotages stand sure &amp; fast Therfor with surenes yt is better in povertie tabide Then hastily to be Riche and sodaynly to slyde Riddles / Aenigmata Univ. Libr., Dd.5.76, flyleaf opposite p. 1 61 [Ther was a ladie leaned her backe to a wall] Ther was a ladie leaned her backe to a wall He tokke vppe peticote smokke &amp; all He laid her legges vppon his knee A shoon It was a[s] white as white might bee He took a thing that stiffe did stand &amp; hunched her &amp; punched her &amp; made great game O godes bodie says she fie for shame Yet he would not leave her so But he did ease her &amp; please her befor he would goo 62 [Two stones hathe yt or els yt is wrong] Two stones hathe yt or els yt is wrong with a bald hed &amp; a tag somwhat long &amp; in the night when women lie awake A clocke wit ther conscience they doe yt take 63 [I haue a hole aboue my knee] I haue a hole aboue my knee &amp; pricked yt was &amp; pricked shalbe &amp; yet yt is not sore sheath &amp; yet yt shalbe pricked more 64 [I haue a thing and roughe yt is] I haue a thing and roughe yt is &amp; in th[e] middest a hole ther is Ther cam a ?ong man with his gin a gloue &amp; thrust yt even a handfull in 65 [Backe bent smocke rent] Backe bent smocke rent Slipperie yt was &amp; in yt went Thrust in stiffe standing a test [?] But comes out lither dropping Stiff standing roughe handling Between a womans legges in a morning 66 [Ther ys a thyng as I suppose] Ther ys a thyng as I suppose Which hath a face but never a nose hath a mouthe but no toth therin a placht hath a bearde but never a chin 67. And′ Y com[pleyne] Trin. Coll., B.2.18, fol. 100r. Whane I compley[n]e ther is no Resone yet incertayne all owte of seasone to make my mone ? ther is my most comforte to lyue alone ? ther I resorte to rufullnes ? for my solas then may ye gesse wher euer I pas no worly myrth ? to my pore hart for in my birth ? ther is my smirte for sumtyme I ? with Jokone spryte how can deny ? truly ded sytte euer as I wold in myrth &amp; playe as thowght ho shold then saye me naye but on a tyme ? Resone me abassyd′ as a deuyne my corage dassyd′ my byrth holy when he declaryd′ to leue foly on me he daryd′ with countenance of rufull chere makyng semblance soberly dyd apere &amp; said my frende quyckly I the adwyse marke the end for so do men wise that loue gostly after the sely sole &amp; not bostly to turne ther the bole the bredare ay of gloteny in dede when dethrepaye then ther is no spede of my felowe that callyd is grace but to lowt low with avhan &amp; dedly face &amp; passith y? sprite to his lyke vsage for ther no wyt the nowghty abvsage may then excuse in that strange passage thowghe he refuse what that grete outrage a byrth truly that very departing coniecture I as thowght a martyng spryte &amp; body then departe in twene as I dyd aspy admyxid with sore payne with dofull face in maner of couert wise tryppyd in trace of a late devyse as thinges in smert only for that deceuer o pore then hart truly ther is no leuer to spend pondes frendes other ther to make for so redondes the sowne of dedly lake of mysery in this wrechyd lyffe thyne enemy then is ther all ryfe the folle couey will he to derknes for abvsiggayne sey of thy gret goodnes whyche very god hath well showyd the Set heyer at on lyl by example hangyng on ye tre saing a man what alith the nowe the tell howe can mekely how I ded bowe to y? plesure of god my father wher no tresure then had me rather in custody but euer dyd apply how ca[n] deny my hole will truly to his euer in all maner of poyntes aye reuers of my tender Joyntes in blasfemyng by this cursyd othis 68. For to Pente Univ. Libr., Ff.1.6, foll. 143v–144r. ffor to pente And after rep[e]nte hyt were ffoly Other wass then troyth me wer ffull loyth trewly I sweyte ffor ffente leste I be schent To a pere The rememberauns Off my plesauns Compyled here Off a starre Wyth owte comparre Be lykenesse In the beyme That hyt ys En most off swettnesse And more orryaund And pwere gloryaund In bewte Off all othere hyt ys the modere In my nee In a cloud off blewe hyt Dyd never remewe The spere But euere in on bryght hyt Shon Stremeyn clere But Euere me mente On me hyt blentte wyth laughyng′ chere hyt to be hold′ Was I never′ a cold′ The lonsom lere Eke stremes ther off A way Droffe Euere the rake A wykyd wynde rosse be hende At my bake hyt was so lowde hyt blew a clowd vp ryght hyt was so blake hyt dyd over lape my seght But Euer I pray Boyth nygh and day Whell I mey speke The Clowd sso dem A way to Swym In pesyss breke That I mey se The starre so ffre shynyng′ brygh[t] In the weste That goyth to reste Euerry nyght</field>
   </doc>
</add>