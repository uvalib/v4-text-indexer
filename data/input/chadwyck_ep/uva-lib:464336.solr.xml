<?xml version="1.0" encoding="UTF-8"?>
<add>
   <doc>
      <field name="author_display">Published for The Early English Text Society by The Oxford University Press</field>
      <field name="author_facet">Published for The Early English Text Society by The Oxford University Press</field>
      <field name="author_sort_facet">published for the early english text society by the oxford university press</field>
      <field name="author_text">Published for The Early English Text Society by The Oxford University Press</field>
      <field name="composition_era_facet">20th Century</field>
      <field name="composition_era_facet">1970's</field>
      <field name="content_model_facet">text</field>
      <field name="content_type_facet">TEI</field>
      <field name="datafile_name_display">/FedoraRepo/text/chadwyck_ep/uvaGenText/tei/chep_1.1862.xml</field>
      <field name="date_indexed_facet">201909240351</field>
      <field name="date_text">1973</field>
      <field name="digital_collection_facet">UVa Text Collection</field>
      <field name="digital_collection_text">UVa Text Collection</field>
      <field name="digital_collection_facet">Chadwyck-Healey English Poetry</field>
      <field name="digital_collection_text">Chadwyck-Healey English Poetry</field>
      <field name="format_facet">Document</field>
      <field name="format_facet">Online</field>
      <field name="id">uva-lib:464336</field>
      <field name="language_facet">English</field>
      <field name="main_title_display">Of Arthour and Merlin</field>
      <field name="repository_address_display">http://fedora-prod01.lib.virginia.edu:8080/fedora/get</field>
      <field name="shadowed_location_facet">VISIBLE</field>
      <field name="source_facet">Digital Library</field>
      <field name="subject_facet">English poetry -- 20th century</field>
      <field name="subject_text">English poetry -- 20th century</field>
      <field name="title_display">Of Arthour and Merlin</field>
      <field name="title_facet">of arthour and merlin</field>
      <field name="title_sort_facet">of arthour and merlin</field>
      <field name="title_text">Of Arthour and Merlin</field>
      <field name="year_display">1973</field>
      <field name="year_facet">1973</field>
      <field name="year_multisort_i">1973</field>
      <field name="admin_meta_file_display">&lt;?xml version="1.0" encoding="UTF-8" ?&gt;</field>
      <field name="admin_meta_file_display">&lt;!DOCTYPE adminmeta</field>
      <field name="admin_meta_file_display">SYSTEM "http://text.lib.virginia.edu/dtd/admin/adminmeta.dtd"&gt;</field>
      <field name="admin_meta_file_display">&lt;adminmeta&gt;</field>
      <field name="admin_meta_file_display">&lt;pid&gt;uva-lib:464336&lt;/pid&gt;</field>
      <field name="admin_meta_file_display">&lt;adminrights&gt;</field>
      <field name="admin_meta_file_display">&lt;policy&gt;</field>
      <field name="admin_meta_file_display">&lt;access&gt;viva&lt;/access&gt;</field>
      <field name="admin_meta_file_display">&lt;/policy&gt;</field>
      <field name="admin_meta_file_display">&lt;/adminrights&gt;</field>
      <field name="admin_meta_file_display">&lt;technical&gt;</field>
      <field name="admin_meta_file_display">&lt;text&gt;</field>
      <field name="admin_meta_file_display">&lt;character encoding="UTF-8"/&gt;</field>
      <field name="admin_meta_file_display">&lt;mimetype&gt;text/xml&lt;/mimetype&gt;</field>
      <field name="admin_meta_file_display">&lt;markup&gt;</field>
      <field name="admin_meta_file_display">&lt;encoding label="xml" version="1.0"/&gt;</field>
      <field name="admin_meta_file_display">&lt;base label="TEI.2" type="DTD" version="P4" href="http://text.lib.virginia.edu/dtd/tei/tei-p4/tei2.dtd"&gt;</field>
      <field name="admin_meta_file_display">&lt;localmodification label="TEI.extensions.dtd" href="http://text.lib.virginia.edu/dtd/tei/uva-dl-tei/uva-dl-tei.dtd"/&gt;</field>
      <field name="admin_meta_file_display">&lt;localmodification label="TEI.extensions.ent" href="http://text.lib.virginia.edu/dtd/tei/uva-dl-tei/uva-dl-tei.ent"/&gt;</field>
      <field name="admin_meta_file_display">&lt;/base&gt;</field>
      <field name="admin_meta_file_display">&lt;/markup&gt;</field>
      <field name="admin_meta_file_display">&lt;/text&gt;</field>
      <field name="admin_meta_file_display">&lt;/technical&gt;</field>
      <field name="admin_meta_file_display">&lt;/adminmeta&gt;</field>
      <field name="desc_meta_file_display">&lt;?xml version="1.0" encoding="US-ASCII"?&gt;</field>
      <field name="desc_meta_file_display">&lt;!DOCTYPE descmeta</field>
      <field name="desc_meta_file_display">SYSTEM "http://text.lib.virginia.edu/dtd/descmeta/descmeta.dtd"&gt;</field>
      <field name="desc_meta_file_display">&lt;descmeta&gt;</field>
      <field name="desc_meta_file_display">&lt;pid&gt;uva-lib:464336&lt;/pid&gt;</field>
      <field name="desc_meta_file_display">&lt;mediatype type="text"&gt;</field>
      <field name="desc_meta_file_display">&lt;form scheme="uva-form"&gt;monograph&lt;/form&gt;</field>
      <field name="desc_meta_file_display">&lt;/mediatype&gt;</field>
      <field name="desc_meta_file_display">&lt;presentation&gt;</field>
      <field name="desc_meta_file_display">&lt;displayAgent/&gt;</field>
      <field name="desc_meta_file_display">&lt;sortAgent/&gt;</field>
      <field name="desc_meta_file_display">&lt;displayTitle&gt;Of Arthour and Merlin&lt;/displayTitle&gt;</field>
      <field name="desc_meta_file_display">&lt;sortTitle&gt;of arthour and merlin&lt;/sortTitle&gt;</field>
      <field name="desc_meta_file_display">&lt;displayDate&gt;1973&lt;/displayDate&gt;</field>
      <field name="desc_meta_file_display">&lt;sortDate&gt;1973&lt;/sortDate&gt;</field>
      <field name="desc_meta_file_display">&lt;/presentation&gt;</field>
      <field name="desc_meta_file_display">&lt;title type="main"&gt;Of Arthour and Merlin&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;London&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;New York&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;Published for The Early English Text Society by The Oxford University Press&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="publication"&gt;</field>
      <field name="desc_meta_file_display">&lt;date&gt;1973&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;identifier type="UVa Virgo ID"/&gt;</field>
      <field name="desc_meta_file_display">&lt;identifier type="UVa Title Control Number"&gt;chp2606&lt;/identifier&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;eng&lt;/language&gt;</field>
      <field name="desc_meta_file_display">&lt;physdesc type="extent"&gt;2 v.&lt;/physdesc&gt;</field>
      <field name="desc_meta_file_display">&lt;subject scheme="LCSH"&gt;English poetry -- 20th century&lt;/subject&gt;</field>
      <field name="desc_meta_file_display">&lt;covtime&gt;</field>
      <field name="desc_meta_file_display">&lt;timeinterval&gt;20th century&lt;/timeinterval&gt;</field>
      <field name="desc_meta_file_display">&lt;/covtime&gt;</field>
      <field name="desc_meta_file_display">&lt;surrogate&gt;</field>
      <field name="desc_meta_file_display">&lt;mediatype type="text"/&gt;</field>
      <field name="desc_meta_file_display">&lt;mimetype&gt;text/xml&lt;/mimetype&gt;</field>
      <field name="desc_meta_file_display">&lt;title type="main"&gt;Of Arthour and Merlin&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;Cambridge, England&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;Chadwyck-Healey Ltd.&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="creation"&gt;</field>
      <field name="desc_meta_file_display">&lt;date&gt;1994&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;rights type="copyright"&gt;Copyright©1994 Chadwyck-Healey Inc.&lt;/rights&gt;</field>
      <field name="desc_meta_file_display">&lt;rights type="access"&gt;Accessible to VIVA community only&lt;/rights&gt;</field>
      <field name="desc_meta_file_display">&lt;physdesc type="extent"&gt;ca. 526 kilobytes&lt;/physdesc&gt;</field>
      <field name="desc_meta_file_display">&lt;description type="note"&gt;Only Auchinleck ms. included.&lt;/description&gt;</field>
      <field name="desc_meta_file_display">&lt;description type="note"&gt;Middle English romances.&lt;/description&gt;</field>
      <field name="desc_meta_file_display">&lt;/surrogate&gt;</field>
      <field name="desc_meta_file_display">&lt;relationships&gt;</field>
      <field name="desc_meta_file_display">&lt;set code="UVA-LIB-Text"/&gt;</field>
      <field name="desc_meta_file_display">&lt;set code="CH-EnglPoetry"/&gt;</field>
      <field name="desc_meta_file_display">&lt;/relationships&gt;</field>
      <field name="desc_meta_file_display">&lt;/descmeta&gt;</field>
      <field name="fulltext">OF ARTHOUR AND OF MERLIN AUCHINLECK MS. Paragraphs in this text are signified by markers. The paragraphs have been captured, but the markers ignored. Square brackets denote editorial insertions or emendations. Ihesu Crist Heuen-king Al ous graunt gode ending And seynt Marie þat swete þing So be at our bigining And help ous at our nede, And leue ous wele to spede Þat we habbeþ euer to don, And scheld ous fram our fon. Childer þat ben to boke ysett In age hem is miche þe bett For þai mo witen and se Miche of Godes priuete Hem to kepe and to ware Fram sinne and fram warldes care, And wele ysen ?if þai willen Þat hem no þarf neuer spillen— Auauntages þai hauen þare Freynsch and Latin eueraywhare. Of Freynsch no Latin nil y tel more Ac on I[n]glisch ichil tel þerfore: Ri?t is þat I[n]glische vnderstond Þat was born in Inglond. Freynsche vse þis gentil man Ac euerich Inglische Inglische can, Mani noble ich haue ysei?e Þat no Freynsche couþe seye, Biginne ichil for her loue Bi Ihesus leue þat sitt aboue On Inglische tel mi tale— God ous sende soule hale. Now ich ?ou telle þis romaunce: A king hi?t while sir Costaunce Þat regned in Inglond. Mani A section of the ms. is missing here (the reverse of an excised miniature). H O H A Þ N H Costaunce Þat oþer broþer name was Sir Aurilis Brosias, Þe þridde broþer of gret renoun Was cleped Vter Pendra[g]oun. Ac þe eldest sone Costentine Was noble clerk and wise afine He loued God and holy chirche And holy werkes forto wirche Forþi he bisou?t his fader dere Þat him graunted his prayer Þat he most monke be At Vinchester in þat gode cite, And maki Brosias his broþer Or Pendragoun king and no noþer; Þe king was loþ graunti þertille Ac noþeles to?ain his owen wille At Winchester he was monke ymade Wiþouten his fader þe kinges rade. Sone after as ich finde in boke A gret sikenes þe king him toke Þat out of þis warld he most wende. After his barouns he gan sende And when þai were ycomen ichon Þe king seyd to hem anon ‘Lordinges’ he seyd ‘lesse and mare Out of þis warld y most fare Þerfore y pray for loue o me For Godes loue and for charite When ich am dede and roten in clay Helpeþ mi childer þat ?e may And takeþ Costaunt mi neldest sone And ?if him boþe reng and crone And holdeþ him for ?our lord euer mo.’ Al þay graunt it schuld be so. Þan hadde þis king as ?e may here A steward þat hi?t Fortiger Strong he was and wi?t ywis, Fals and ful of couaitise. Þe king he hadde yserued long And for he was so wi?t and strong In him was al his trust at nede And ?aue him boþe lond and lede To help his childer after his day And oftsiþes he gan him pray To gouerny hem wiþ al his mi?t His treuþe he dede him forto pli?t (And when þe king hadde his liif forlore Sone þat traitour was forswore And wiþ gret tresoun brak his treuþe And dede hem wrong and þat was reuþe). Out of þis world þe king went And was ybiried verrament— At Winchester wiþouten les Þer þat king bigrauen wes. Erls and barouns euerichon Token hem to red anon Wiþouten ani more duelling And made Costaunce her king And for þat he was monke þore King Moyne men cleped him euer more, Ac þe steward sir Fortiger Was wel wroþ in his maner And wiþ al his mi?t was þero?ain As fer forþ as he durst sayn. King Angys sone herd it telle He gadred him folk wel felle Of Danmark and of Sessoyne Forto wer o?aines Moyne, He filled ful mani dromouns Of kinges erls and barouns Vp þai sett sail and mast And into Inglond com an hast (Ac Inglond was yhoten þo Michel Breteyne wiþouten no). Þe Bretouns þat beþ Inglisse nov Herd telle when he com and hou Þat Angys bi water brou?t; Þe king Fortiger bisou?t He schuld afong his pouwer And be steward as he was er And help him bi day and ni?t O?ain his fomen forto fi?t, He it forsoke and seyd he nold Noiþer for siluer no for gold And feined him þat he no mi?t At batayle com forto fi?t— And al he it dede for traisoun King to be was his achesoun. Angys was riued wiþ mani a man King Moyne went him o?an, Þo he come þider wiþouten faile Sone was smiten þe batayle Þer was broken spere and scheld And mani a kni?t of hors yfeld Ac our men and king Moyne Were ouercomen wiþouten asoine, To Winchester þai flowen þo Wiþ mani si?hing and walewo Þat swiche a slei?ster wiþ hond Was fallen into Inglond— Þer was mani kni?t yslawe And mani swain ybrou?t of dawe. Angis tok in a þrowe Mani castels and tounes arowe And put þerin his men Forto stonden our o?en And sent after eld and ?ing Forto help in his fi?ting. Þo were fel kinges in lond Þat Costaunce wan vnder his hond, Mani of hem so weren þare Of þat descomfite hadden care And oft Ihesu Crist hye bisou?t He schuld hem help as he hem bou?t And hem bring out of her care After þat þai worþi ware. On a day as y ?ou telle Our princes speken wordes felle And seyd þat her king Nas bot a breþeling, ?if Fortiger her prince ware ‘No hadde we nou?t hadde so miche care,’ Þai hadden leuer þan ani þing Þat he were chosen to her king— In her witt þai vnderstode Þat it were so in his mode Her king to ben himselue. To him þerfore þai sent tvelue (Wisest þai chosen of þat lond) Þat schuld wele his hert fond Why he nold wiþ hem come So he tofore was ywone. Þis tvelue to him come So þe conseil was ynome, Wiþ grete honour and him gret And he hem badde bi him site— What he desired forto ben Bi his answere þai schuld ysen. He asked hem wat was her wille And þai him seyd tidinges ille Angys hem hadde ouercome And michel of her lond binome And mani barouns and kni?t yslawe And her kin brou?t of dawe, Þerfore þe conseyl of þe lond Bad he schuld don his hond Þis ich wo amende raþe Þat þai no hadde no more scaþe. Þo bispak him Fortiger Gode kni?t hardi—and pautener ‘Y nam noiþer ?our douke no king Whi aske ?e me conseiling? King Costauns y was to swore Euer y was ?ou þo tofore And wered ?ou wiþ mi power Wide and side fer and ner, Wiþ me nis it nou?t nov so Þerfore to ?our king ?e go Biseche him he ?ou socour And ?e wil him þan honour.’ Þan bispac to him a baroun ‘Sir our king is bot a conioun Þo he sei?e swerdes drawe To fle sone he was wel fawe He no can conseil to no gode He is so adrad he is nei?e wode. Whiles þou were in our þrome No were we neuer ouercome, Þat we forlorn at þis asaut Al we wite it þi defaut— So siggeþ al our pers.’ ‘Y leue wele’ quaþ Fortigers ‘Nil ich me noþing auentour To purchas a fole gret honour— ?if Moyne ?our king ded ware Ich wald ?ou help out of care.’ ‘Sir’ þai seyd to him þo ‘Wiltow þat we Moyne slo?’ ‘Nay ac goþ fro me bliue— While ich wot he is oliue Conseyl worþ ?ou of me non.’ Þe barouns þennes gan gon To take her king þai wenten alle And founden king Moyne in his halle Þer he sat at his mete On him þai schoten wiþ gret hete And smiten of his heued wiþ a sword Er þai spoken ani word And who so struted o?ainward Anon þai ?auen hem dintes hard, Out atte þe dore þai flowen anon And ascaped euerichon. Þerfore was contek and striif And mani it abou?t wiþ þe liif Ac seþþen þe king yslawe was And opon hem fallen swiche a cas A king þai mosten haue swiþe Al her sorwe forto liþe And þat he mi?t hem were þan O?ain Angys þat douhti man. And þan Vter Pendragon Armes mi?t bere non No Aurilis Brosias is broþer Þan þai most chese anoþer, Whereþurth þai seyd in þat nede Wele no mi?t þai nou?t spede Bot ?iue þai wold Fortiger Chese to her king þere; Nou?t fele nar þero?en Ac seyden þat it most ben, What for loue what for ay Non no durst o?ain say Ac þer þai chosen old and ?ing Fortiger to ben her king. Mirie time is Auerille Þan scheweþ michel of our wille In feld and mede floures springeþ In grene wode foules singeþ ?ong man wexeþ iolif And þan proudeþ man and wiif. Þe barouns com to Fortiger And gretten him wiþ glad cher And seyd þat her solas Þurth wicked men ylorn was Þat was Moyne her king, And his breþer were to ?ing, ‘And for we ?ou witeþ wi?t and trest (Of al men ?e mowen best Vs kepen o?ain our fon So ?e han er þis ydon) We haue ?ou chosen our king And ?ouen ?ou boþe croun and ring— Þe hei?e siggeþ and þe lowe also It mi?t no better ben ydo.’ ‘[N]ow gramerci’ quaþ Fortiger And was made king wiþouten daunger, Ac at his corounment To barouns þer weren gent Þat þis tresoun vnderstode And sore hem rewe þe kinges blod Þat it schuld be spilt so And tok rede bitvixen hem to Þe to childer ouer þe se bring And went hem forþ wiþouten lesing, No man wist of her conseyle Bot þai alon wiþouten faile. Þe king held fest noble and gent And afterward his parlement In wiche parlement he hete Men schuld him bring þe children skete, Þai were sou?t and founde hem nou?t Þo he held him iuel bicou?t Þo Fortiger it vnderstode For wreþe he wex nei?e wode— It was no wonder forsoþe to say For þai dede him after gret tray. Fortiger al þis forlete, Princes doukes also skete Fre and bond swain and kni?t Alle graiþed hem to fi?t Þat þai mi?ten flemen Angys And al her dedlich enemis, So þai deden wiþouten no And were al redi forþ to go O?aines her foman Angys Sum on gode hors of priis Sum on palfray and on stede And sum on fot ful gode at nede Wiþ arwe and bowe and alblast Her fomen forto agast. Þai wenten forþ and met Angys Wiþ mani Sarra?in of priis, Þer was mani arwe yschote And mani quarel þurth þe þrote Schaft tobroken and cleued scheld Mani a kni?t feld in þe feld Helme tobroken hauberk torent Mani noble hors yschent, Ac our men þer dede ful wel Wiþ broun swerd of grounden stiel Mani a riche Sarra?in Þai brou?ten into helle-pin. Angys sei?e his del þe wors And gan to fle wel swiþe on hors To a castel wel strong about Where was michel of his rout, Þo þat he left bihinden him Hadde chaunce hard and grim No halp hem noiþer pes no crie No fi?ting no criing ‘Merci!’ Al men maden her acord Wiþ axes speres kniif and sword, Al þat were bihinde yfounde Anon þai were leyd to grounde No mi?t þer askape neuer on Þat he nas to deþ ydon, Þus our folk hadden þe priis And went þo to bisege Angys. Þo þai hadde him long bilay Angys sent hem þan to say ?if he in pays wende most He wold taken al his ost And leden hem to his cuntraye And neuer eft don hem traye, Fortiger bi his conseyle Lete hem wende hole and hayle (Ac ferst þai sworen him an oþ Þai schuld him neuer waite loþ) Þus þai wenten to þe strond And ferden ouer to her lond. Fortiger and his ost O?ain com wiþ gret bost And held fest mani a day Of gret delite and noble play. When þis fest was don and held Þe xii traitours þat y of teld Þat hadde yslawe Moyne þe king Biþou?t hem of a selcouþe þing Þai wold go to Fortiger And asken him her lower Of þe king þat was yslawe Wiþ tresoun o?ain þe lawe, And seyden ‘King þou art aboue Þenke what we dede for þi loue We slou? our lord kende, Nov be sen ?if þou art hende Þurth ous þou art in þi power ?if ous now our lower.’ Þan bispac him Fortiger Anon to hem wiþ loureand chere ‘Bi þe lower þat God made ?e schul haue þat ?e bade So ich euer mot ythe So no schul ?e nou?t serue me For ?e han ?our lord yslawe ?e schul ben honged and todrawe’ He dede feche hors wel sket And teyed hem to her fet And dede hem drawe on þe pauement And hong hem after verrament. Mani kni?t and baroun hende Sei?en þis of her kende Opon þe king þai ourn anon As his dedliche fon Ac bitven hem stode his men Stedfastliche o?aines hem, Þer was mani heued of hitt Þer was mani þrote ykitt Mani hert forles his blod And mani þe bal vp in þe hod, Vnneþe þat ich day Þe king ascaped oway. Þe barouns went þat ich ni?t Toward her frendes ful ri?t And her gref anon hem teld Hou Fortiger her king aqueld Þurth tresoun þat [he] hadde yspeken, Of him þai wald ben awreken, Ich his frendes so bisou?t Þat opon Fortiger þai brou?t Mani erl baroun and kni?t Hardy and kene forto fi?t, Þai fou?ten wiþ Fortiger Mani moneþ and mani a ?ere Wherþurth mani a leuedi fre Her lord les and fair meyne. Fortiger nam gode coure Þat he no mi?t o?ain hem doure For þai wexen mo and mo And his men lassed alway þo, Letters he made to Angys þe welp And bad he schuld cum him to help O?aines his men þat wald him sle And he schuld haue half his fe; Angys þerof was bliþe His message he dede swiþe Mani þousand he tok wiþ him Þat were boþe stout and grim And comen ouer to Fortiger, And he hem welcomed wiþ glad chere Of his couenaunt he was biknawe And made Angys half-felawe Þat he hadde or haue mi?t Wiþ þat he schuld him help in fi?t, O?aines his men and help him were Þat were abouten, him to dere. Þis couenaunt was made stedfast And hem grayþed sone on hast To batayle forto wende, For þe barouns were hende Bi Salesbiri biside a lite Al redi bataile to smite And abiden her fomen Þat þider comen hem o?en. Þer was sone leyd adoun Mani wel bri?t gonfaynoun Þe schaftes tobroken and cloþ torent And mani a gret lording yschent Mani kni?t oþer slou? Mani hors her guttes drou?— Ich ?ou sigge ri?t treuþe Non of oþer hadde reuþe. Swerdes on helmes gan driue Mani schaft þer gan riue Mani hauberk was torent And mani þurth þe bodi schent Þer was slawe and brou?t to grounde Mani man in litel stounde A boþe half lay mani on Þe heued fro þe nek-bon Wombe and side þurthout dast Wiþ launce quarel and alblast Þat mani leuedi and damisele Biwepe it seþþen wit teres fele, Ac Fortiger hade euer four O?ain on forsoþe of our Forwhi þe barouns no mi?t Wiþstond in þat fi?t Ac gun fle wel fast þenne Sum ouer se to her kenne Sum for gret ay?e and dout To oþer kinges flowen about Also we finden in þe bok Al þat Fortiger atok He let todrawe and anhong Were it wiþ ri?t oþer wiþ wrong Þe oþer he devoided alle Of lond and tour castel and halle And bi conseyl of Angys ?aue it to Sarra?ins of pris— Þer was loue of hert cler Bitven Angys and Fortiger. Angys hadde verrament A douhter boþe fair and gent (Ac sche was heþen Sarra?in) And Fortiger for loue fin Hir tok to fere and to wiue— And was curssed in al his liue For he lete Cristen wedde haþen And meynt our blod as flesche and maþen. Mani þousand was swiche in weddeloc As we finde writen in bok Þer was wel nei?e al þis lond To þe Deuel gon an hond, Festes he made gret and fele And hadden al warldes wele And held no better lawe Þan þe hounde wiþ his felawe. Þis last wel fel ?ere; On a day sat Fortiger And biþou?t him of þe children to Þat ouer see weren ygo And of mani noble he nam ?eme Þat he hadde yboden flem, Of afterclap he hadde care Þat he schuld forfare. He hete chese carpenters Oueral in his powers And masouns þat þai no lete To him þai schuld comen sket, His hest was sone ydon Þousandes þer were anon Wiþ her tole swiþe prest Forto do þe kinges hest, Þe king hem gan fair to calle And þus he seyd to hem alle: ‘Listneþ now hei?e and lawe And vnderstond to mi sawe In mi witt ich haue yþou?t Ichil a castel han ywrou?t Of wode and lime morter and ston Þat swiche be in þis world non Þat ?if me comeþ ani nede Ich may me þere were and hede Fro min fon þat aires hem claim, At Salesbiri opon þe plain Þat ?e schul yfond To maken wiþ ?our hond Loke þat trewe and ston be riche Þe tour largge and depe þe diche, Mi deuise ich haue ysade Now hei?eþ ?ou þat it war made And ?e schullen haue hire Al þat ?e wil desire. Þis werkemen þider went þo (Þre þousand þer were and mo) Hewen schides and coruen ston And laiden foundement anon Sum rammed and doluen snel And gun þat castel fair and wel. Þat folk was boþe swift and slei?e Þat werk was arered brest-hei?e Þat ich day alle aboute So it is writen in þe brout, And wenten hom þo it was ni?t So it is werkmennes ri?t And comen al o?ain amorwe And sei?en þing of gret sorwe Foundement and werk þai founde Ligge vp so doun op þe grounde Sprad it was al abrod, For wonder þai were nei?e wode Ac her werk þai bigonne So long so þai sei?en þe sonne And als wele spedden par ma fay So þai deden þat oþer day, Ac þo þai come þider eft Her werk was al vp aleft And yschatred here and þere— Þus it ferd wele half a ?er Al þat euer þai wrou?t o day Amorwe it ouerþrowe lay. Þe king herd telle þis And gret wonder hadde ywis He dede aspie bi day and ni?t What þing hem lett mi?t Ac wite no mi?t lewed no clerk What þing felled her werk. Fortiger sat in his halle Among his kni?tes and barouns alle He bat his fest and his elbowe And seyd to hem wiþ michel howe— Wretþefulliche þere he hete Clerkes biforn him bring skete Þe best þat were in þis lond. Sone was don þe kinges sond Mani clerk was ful wide ysou?t And biforn him sone ybrou?t, Hem he aposed on and alle Whi his werk was so yfalle Her non no couþe him telle, Þe king swore he wold hem quelle Bot ?if þai wold him telle an hond Whi þat his werk mi?t nou?t stond. Ten þer were of hem ynome Wisest clerkes of þe þrome And in o chaumber ydo Þat no man most hem com to For þe hest of þe king Bot vnneþe her mete bring Astromiens þese weren Wiser neuer non neren. Þai were ix days bischet Ac ?ete þai couþe litel þe bet Bot ich ?ou sigge verrament Þai sey?en in þe firmament A child in erþe bi?eten wes Wiþouten ani mannes flesche, And þo þai com þe king bifore Þai seyd a child on erþe was bore Wiþouten mannes bi?eteing Þat wist wel nei?e al þing ‘Do him sle wel sodanliche Þe blod to þe is tresore riche Were ?our werk ysmerd þerwiþ Euer it wold stond in griþ.’ Þe king was of þis tale bliþe And dede priueliche xii swiþe (Þat were departed þre and þre) To wende about þat childe to sle ?iue þai him our finde mi?t Þai no schuld lete for wrong no ri?t Þat þai schuld sodeinliche Smite of his heued hastiliche And no word no speke him to— Þus bad him þis clerkes do For þai wende it were to her lere ?if þat child ?eue answere. Þis men on þe kinges sond Went a four half Inglond Þre and þre bi four way Þat child to finde y ?ou say; Þis clerkes of whom ich teld Wiþ þe king weren atheld Forto wite ?if it soþe were Þat þai hadde him seyd þere— ?if he founde wiþ hem lesing Her liif were at þe ending. Lete we þis clerk bihinde, Þis xii went þe child to finde, And are ich telle more ?ou Of þis romaunce, y wil now Þat ?e vnderstond and wite Hou þis child was bi?ete On swiche maner and what he hete, Now y pray ?ou listen skete. He þat was and is and ay schal ben Chese him here a swete quen In whom he nam flesche and bl[o]d Wiþ wiche he bou?t ous on þe rode Whareþurth we ben to heuen ycorn And þe Deuel his mi?t forlorn, Blisced be he in euerich song And Mari of whom he sprong. Listneþ wele to mi steuen— Þe deuels þat fel out of heuen Wiþ her pride Lucifer Sum fel to helle-fer, Sum in water sum in lond Sum in þe aire gan wiþstond Al fort our Dri?t seyd ‘Ho!’— So þai bileued euer mo, And forsoþe þai han power Man to dere þere and here. Y nil ?ou telle her priuete Bot þat longeþ now to me: Þe deuelen þat houen abouen ous Euer be luxsorius And oþerwhile makeþ hem body Of þe aire wel gent and rody And hauen mi?t and power Doun to li?t and derien her Al þo þat nillen wirche Godes comandment in chirche, Ac whilom more þan now For þurth þe mi?t of swete Ihesu Mani of hem yfelled is— Al hou y no may nou?t tellen ywis Mi matery wer to long And þe tale to ?ou wel strong. Ac þe deuelen of whom y said Sei?e hou Ihesu of a maide Þurth his milce was ybore And bou?t al þat was forlore, Þerto þai hadden gret ond And sayd þat þai wolden fond To ligge bi a maidenkin And bi?eten a child her in Swiche schuld acomber also fele So þat oþer had brou?t to wele. Bi þat day was a riche man Þat hadde to wiue a fair wiman Bi whom he hadde a sone fre And wel fair douhtren þre; A forseyd deuel li?t adoun And of þat wiif made a conioun To don alle his volunte Wharþurth in hem he had entre And brou?t hem in chideing and fi?t And made hem oft wroþ ypli?t So þat on an euen late Þe Deuel sche tau?t hir bi?ate; Þat ich ni?t þe deuel com And strangled hir owhen grom, Þe wiif hir sone sei?e ded amorwe Anon sche heng hirself for sorwe, Þo þat þe bounde ysei?e þis Anon he starf for diol ywis— Lo what wo and diol and dere Dede wretþe and foule answere! Al þe men ich ?ou say Þat woned in þat cuntray Hereof hadden gret pite Boþe vplond and in cite For þat man and eke his wiif Were yholden of gode liif. Biside þer woned an ermite Þat þider com þis to visite, Blasy ywis his name was, Þo he sei?e þis he seyd ‘Allas!’ And seyd it was verrament Þe Deuels foule encumbrement. Þre douhtern he fonde oliue And he hem dede ?ern schriue Of alle þat he couþe enserche Þurth þe lore of holy chirche And penaunce on hem layd For þat þai hadde God ytrayd And tau?t hem to serue God almi?t, And þo he went hom ful ri?t; Þis fair maidens þre Serued God wiþ hert fre In grete drede and loue. Þe deuel þat com fro aboue (He þat was fram heuen yfalle of whom y spac tofor ?ou alle) Þo he nam lickenisse of man And com him to an old wiman And bihete hir ?iftes and grete fe To wende to þis sostren þre And þe heldest to bichaunte ?ong mannes loue forto haunte. In þis lond was þo vsage Who so dede wiþ man vtrage Bot it were in wedloc In þilke time men hem tok Wiþ iuggement wiþouten les And also quic doluen hes, Bot sche hir knewe for li?t woman And comoun hore to alle men— Þan was it ri?t and lawe Þat sche no schuld ben yslawe. Þis eld wiif—þat ieul sche þe!— Com to þis sostren þre And made wailing and michel fare For þis þre maidens care, To þe eldest soster sche seyd ‘Wolewo mi swete maide Þou hast fair fot and hond And gentil viis bi Godes sond White hond and long arm, Certes it were michel harm Bot þi bodi most asay Wiþ som gentil ?ong man to play Þat þe mi?t in þis cas Finde þe ioie and solas.’ Þe maiden seyd ‘?iue so dede ic Y schuld be doluen also quic.’ ‘Nay certes’ quaþ þat eld quen ‘Þou mi?t it do wiþouten den ?er and oþer in þi bedde And þan þe wil þat ?ong man wedde.’ Þurth þis quen verrament And þe fendes enticement Þe eldest soster y ?ou say A ?ong man lete wiþ hir play, Ac þo hir liked alder best Hir gamen com al to chest For sche was nome and forþ ydrawe And of hir dede sche was biknowe, Þurth iuggement doluen sche was. Mani man seyd ‘Allas allas!’ For her and for her elderlinges Men made gret diol and wepeinges. ?ete wald þe deuel ful of ond Þe midel soster agile fond And brou?t hir vp a ?ong man Wiche þat wowen hir bigan Al his wille don him sche lete, And it was aperceiued skete Sche was brou?t bifor iustise Deþ to þoly in al wise— Sche seyd sche was a li?t woman And comoun hore to alle man. Of þat chaunce mani nam kepe And wiþ ei?en sore wepe For ribaudye gret haras Tofolwe[d] hir bodi—allas Þat þe Fende haþ swiche pouwer To deri þat God bou?t so dere! Þe þridde soster was so wo Hir þou?t hir hert brast atvo— Hir moder was ded acurssedliche And hir fader starf reuliche And hir broþer yslawe also And hir soster quic doluen þo Hir oþer soster hore strong Þat al harlotes ?ede among. In wanhope sche fel nei?e Ac þurth Godes help an hei?e Sche hir biþou?t of þermite Þat hem com to visite To him sche went þo bliue And hir schrof of hir liue And alle þe chaunces teld also Þat hir kin were comen to; Þis hermite hadde wonder gret And hir tau?t boþe and hete Haue euer Crist in mende And lete þe lores of þe Fende Pride wratþe and glotonie Niþe sleuþe and lecherie Couaitise and trecherie Bacbiteing and envie Swiche þinges he bad hir flen And gode and bonair forto ben, Alle þe werkes þat gode ware To don he hir tau?t þare And þat sche nere so michel ape Þat sche hir laid doun to slape Ar hir dore and hir fenester Hadde yblisced and ich ester— Þus he tau?t hir to done And þo sche went hir hom sone. Þe deuel hereof hadde ond Þat hir to gile wold he fond Þurth hi[r] soster ich ?ou telle Þat was his in flesche and felle. Þis hore com opon a day To hir soster par ma fay And to hir soster sche gan sigge Þat sche it schuld dere abigge Þat sche hadde hir hiritage, And ran to hir in gret rage Wiþ herlotes þat wiþ hir ware And sore bete þat wenche þare; Into a chaumber sche ran hir þo And fast schett þe dore hir to, Out sche gradde and nei?ebours come And driuen oway þis wreches sone. Þis sely þing was al day wroþ Hir owen liif was hir loþ On hir bed þo it was ni?t Al ycloþed sche fel doun ri?t And sche for?at hir vnblisced So þe hermite hir hadde ywissed, For wretþe sche þou?t of blisseing non And fel on slepe sone anon. Þe fende herof was ful bliþe To hir he com þan swiþe Ouer alle hir chaumber in he mi?t For þer nas no merk of our Dri?t, To þis maiden sikerliche He com þo and lay flescheliche. Þis maiden sone þat hye awaked Feld hir legges al naked And feled also bi her þi Þat sche was yleyen bi, Sche ros and fond hir dore loke And noþing no was tobroke, Sche þou?t it was þe Foule Wi?t þo Sche was aferd, sche nist wat to do, Hirselue sche bete and gan to tere Wiþ boþe honden hir ?alu here And wepe al ni?t wiþ gret sorwe. To þermite sche went amorwe And told him al þe cas, He was sori and seyd, allas For sche no held nou?t hir penance Sche was fallen in encombraunce, ‘Allas sir’ sche seyd þo ‘Certes sir men wil me slo Sone so þai it may wite Þat on me is a child bi?ete.’ ‘Ich leue wele’ quaþ he ‘saun faile Ich haue of þi tale gret meruaile, Siker, douhter, and y finde and se Þat þou so wiþ child be I schal þe help wiþ al mi mi?t Til ich haue þerof a si?t Go now hom douhter min And haue Crist in hert þin Do penaunce day and ni?t Serue Ihesu wiþ al þi mi?t He may ?if his wille be Out of anoye bring þe.’ Hom sche went wiþ dreri mod And serued God wiþ hert gode— And euerich day þat bi?ete In hir wombe bigan to grete. Hir no gett it nou?t to hide For hir wombe wex vnride, Þer sone after sche was ynome And yladde to hir dome, Sore mi?t hir agrise Þo sche stode bifor þe iustise. Þermite herd tellen þis And þider he com anon ywis. Þe iustise him gan biþenche And þus aposed þat wenche ‘O maiden bi mi treuþe Of þe ich haue gret reuþe, Whi noldestow vnderstonde Hou þi kin is brou?t to schond And ben out of þis world ywent? And now þou hast þiseluen yschent Þat hast mannes flesche yknawe And vnderfong o?aines þe lawe, Þis ich day þou schalt be slawe For þat wil now þe lawe.’ ‘Certes sir’ sche seyd ‘nay No dede ich neuer o?ain þe lay Bi him þat þoled ded on tre Man no lay neuer bi me No bi his moder seynt Marie Mannes mouþe kist in vilanie.’ ‘Ey’ quaþ þe iustise ‘swiche meruaile! Þou lext damisel saun faile Þi tale soþe no mi?t be Seþþen wiþ child y þe se.’ ‘Certes’ sche sayd ‘wiþ child icham Wiþouten companie of man, So y slepe þis ender ni?t Bi me lay a selcouþe wi?t Y nist neuer wat it was (Ac now ich hold to Godes gras) Ac wele ich wot bi þis day Þat no man neuer bi me lay.’ Þe iustise swore bi seynt Albon Swiche meruail herd he neuer non ‘Þine tale ich no leue For seþþen þat Adam was and Eue Child bi?eten wiþouten man Herd y neuer bot of an Þat was Ihesu our Dri?t Þurth God þe Fadres mi?t— And for þou seyst wiþ child þou art And haddest neuer of man part Ar ani man þe quic delue Telle schul wiues tvelue ?if ani child may be made Wiþouten knoweing of mannes sade.’ Opon tvelue wiues it was ydo And þai com and seyden þo Þat neuer child bi?eten was Bot Ihesu þurth Godes gras Wiþouten mannes flesche forsoþ And þerto þai sworen her oþ. Þo spac Blasy þermite ‘Iustise listen me a lite Hir tale no may sche avowe Vnder ous alle se we mowe, Ich haue hir schriuen and tau?t þe lawe To me no was sche neuer biknawe Þat ani man to hir cam Þat euer knewe hir licham. Þei sche haue serued to be spilt Þe child þerof haþ no gilt It were gret vnri?t to to slon And reuþe, for þe gilt of on, Ac lete hir in ward don Sche schal herafter child son Tvo ?er and an half þan sche mot Þe child loke God it wot, When þe child can go and speke Þan ?e may ben of hir awreke.’ ‘A min Dieu’ seyd þe iustise ‘Þine tales ben gode and wise Þerafter now wirche ichille Today no schal hir no man spille.’ In a tour þai han hir do Þat no man mi?t hir com to Bot an eld midwiif Þat schuld ?emen hir liif Þerin sche was don on hast And þerin bischet ful fast, Þilke tour was swiþe hei?e No man mi?t comen hem nei?e A windowe was þerin And a cabel made bi gin Forto drawen vp al þing Þat nede was to her libbeing. Sone so hir time come Sche childed a selcouþe grome So ich bi bok telle can It hadde fourm after a man Bot it was blacker Þan anoþer and wel rower. Þo þat child was ybore Blasi stode þe hole bifore Bi þe rope þai it adoun let And he it cristned also sket He clept it Merlin a Godes name— Þe fende þerof hadde grame For þai lese þer þe mi?t Þat þai wende to haue bi ri?t. Þo þat child ycristned was Blasi turned o?ain his pas And in þe rope anon it knitt, Þe howe wiif anon it fett And ?ede and held it bi þe fer Biheld his face and eke his cher ‘Away þou foule þing Þat þi moder swiche ending For þi sake haue schal For þou art loþlich oueral.’ Þat child spac wiþ gret den ‘Þou lext’ he seyd ‘þou eld quen! Mi moder quelle no may no man While þat ich oliues am.’ Þe wif agros of þis answere And seyd ‘Haue þou no power me to dere Ich þe hals a Godes name!’ On þat maner seyd his dame And halsed him also þare He schuld telle wat he ware Ac þei þai it hadde al yswore Þai no mi?t do him speke no more And y ?ou telle anon saun fayl Þai hadden þerof gret meruail, And alle men þat herden it Wonder hadde in her wit. Þerafterward ?ete half a ?er His moder held him bi þe fer And swiþe bitter ters lete And seyd ‘Allas mi sone swete For þe misbi?eten stren Quic y schal now doluen ben.’ Þe child seyd ‘Dame nay Ich þe swere par ma fay No schal þer neuer no iustise Þe bidelue o non wise No in erþe þi bodi reke Þerwhiles y may gon and speke.’ His moder wex a bliþe wiman— Fram þat ich day after þan He teld hir vnder sonne Al þat sche wald conne. Þo þat child couþe go Þe iustise com þider þo And dede feche þat wiman Bifor þe pople ri?t onan And swore ded sche schuld ben Ri?t anon bi Heuen-quen. Þo bispac Merlin childe To þe iustise wordes milde ‘Man wele wot þat ani gode kan O?ain chaunce no may no man, Þurth chaunce and eke þurth gras In hir forsoþe pelt y was.’ Þe iustise biheld þat childe, For Merlin he was nei?e wilde And seyd ydoluen most sche ben, Þo quaþ Merlin ‘So mot y þen For al þat euer kanestow do Schaltow it neuer bring þerto Þat þou mi moder delue mow— Bi resoun ichil wele avowe: A fende it was þat me bi?at And pelt me in an holy fat He wende haue hadde an iuel fode Ac al icham turned to gode, Ac þurth kende of hem y can bo Telle of þing þat is ago And al þing þat is now Whi it is and what and how, Of oþer þing þat is to come Telle y can nou?t al ac some— Ich wot wele who mi fader is Ac þou no knowest nou?t þine ywis Wharþurth y tel moder þine Digner to be ded þan moder mine.’ Hou noblelich þat child answerd Wonder hadde þat it herd Þat so couþe speke and go And was bot of ?eres tvo. Þe iustise seyd ‘Þou gabbest conioun! Mi fader was an hei?e baroun Mi moder is a leuedi fre Oliue ?ete þou mi?t hir se Ich wene bi þe quen Marie Men dede neuer bi hir folie.’ Þe child seyd ‘Iustise held þi mouþe Oþer y schal make it wide couþe Of hir folis mani on; Do hir after som man gon, Bot ?if y do hir it ben aknawe Wiþ wild hors do me todrawe.’ Þe iustise anon raþe and skete His moder þider feche he hete Bifor him sche com wel sone Þe iustise seyd midydone ‘Say Merlin þat þou seydest arst Bifor mi moder ?if þou darst.’ ‘Now ich ise sir iustise Þine ordinaunce no be nou?t wise, ?if ich telt þis men bifore Hou þou were bi?eten and bore Þi moder most ydoluen be And þat were alle þurth þe.’ Þo þe iustise þis vnderstode He þou?t þat child couþe gode Into a chaumber sone anon Al þre þai gun to gon And þe iustise seyd þo ‘Child Merlin forþ þou go Telle now bitven ous þre What man it was þat bi?at me.’ Þe child swore bi seyn Symoun ‘It was þe persone of her toun Haþ ypleyd wiþ þi dame And bi?at þe al a-game.’ Þat leuedy seyd ‘Þou misbi?eten þing Þou hast ylowe a gret lesing His fader was a fair baroun, Y telle þat man a conioun Þat to þe ?iueþ ani listening For þou art a cursed þing Misbi?eten o?aines þe lawe Þou schust wiþ ri?t ben yslawe Þat þou no lei?e no lesinges mo Men forto wirchen wo.’ Þe child seyd ‘Dame be stille! Wiþ ri?t may me no man spille For icham a ferly sond Born to gode to al þis lond Ac þou art digne doluen to ben— Þi sone schal þe soþe ysen. Þo þi lord com fro Cardoil In hert þou haddest gret diol, Bi ni?t it was ar þe day Þe persone in þine armes lay On þi dore þi lord gan knoke And þou stirtest vp in þi smoke Wel nei?e wode for dred and howe Vp þou schotest a windowe And þe persone þou out lete And afterward þou schet it sket, And forsoþe þat ich ni?t He bi?at þis ich kni?t— Hou seistow dame seystow au?t?’ And sche no spac o?ain ri?t nau?t Ac so gretliche sche awondred was Þat hir chaunged blod and fas. Þe iustice seyd ‘Dame what seystow?’ ‘Sir he seyt soþe bi Crist Ihesu Þei ?e me hong bi a cord He no lei?eþ neuer a word.’ Þe iustise þo hadde no game Ac nei?e wode he was for schame, Merlin him cleped to an herne And to him told tales derne ‘Sir’ he seyd ‘listen to me For soþe ichil now tellen þe Lete þi moder wende hom And sende þou after a litel grom Þat hir cun wele aspie For homward sche wil an hei?e And to þe persone sone say Hou ichaue hem boþe biwray, When þe persone haþ herd þis Sore he worþ adrad ywis Of schameful deþ to haue of þe To a brigge he wil fle Into þe water scippe he wille And so he schal himseluen spille— Bot it be soþ þat y þe telle Wiþ þine honden þou me aquelle.’ Þe iustise dede saun fail Al bi þat childes conseyl He it aspide bi on hewe Þe childes tale he fond al trewe, And seþþen he legged hir fore Þe childes moder nas nou?t forlore And al quite he lete hir go Wiþouten pain wiþouten wo. Seþþen Blasy þermite Merlin com to visite And halsed him a Godes name Þat wiþouten harm and schame He schuld him telle al þe cas Hou he euer bi?eten was, Merlin him teld ende and ord Of his bi?eteing euery word, And seþþen seyd to Blasy after ‘To kinges foure y worþ maister Hem y mot ?ete alle rade And þou schalt write her dade Þou schalt write þat y say Mani man forto averray’— Þere he teld of mani a þing Þat Blasi made of writeing Bi was bok we vnderstond Al þat Merlin wrou?t in lond. Þo Merlin was fif winter eld He was michel broun and beld So we in boke finde conne His moder he dede make a nonne Þat Ihesu Crist wiþ hert gent Serued ay wiþ gode entent. On a day as ich ?ou telle Þo ich þre sechers snelle Þat were ysent fram þe king To hauen of þis child findeing Comen al þre bi cas Into þe toun þer Merlin was, Merlin in þe strete þo pleyd And on of his felawes him trayd Þat him seyd loude to ‘Foule schrewe fram ous go! Þou art al bi?eten amis Þou nost who þi fader is Ac some deuel as ich wene Þe bi?at ous euer to tene.’ Merlin sei?e þis and vnderstode Þo þre it were þat sou?t his blod Þat þo riden þerforbi Þat of þis child herden cri, He sei?e þat ich his hors wiþdrou? Merlin schoke his heued and lou? He was of fiue winter eld And he spac wordes swiþe beld ‘Yuel þe bifalle þou conioun! Þou hast yseyd to loude þi roun Her comeþ þe kinges messanger Þat haþ me sou?t al þis ?er Forto han min hert-blod, And it no may don hem no gode; Hast þai haue me to slen Ac bi þat þai me wiþ ei?en sen Þerto worþ hem no talent And ?if þai deden þai weren schent.’ Messangers to him gan terne And he o?aines hem fast gan erne And on hem Merlin lou? forsoþe And seyd to hem ‘Wel comeþ boþe! Now ?e haue yfounden me Þat ?ou was hoten forto sle Ar ?e wiþ me spak au?t (Þus ?o was bihoten and tau?t) Mi blod to haue to þat werk Þat schuld be so strong [and] sterk— For mi blod no worþ it þe bet Neuer more þe bet yset, Ichil proue lei?ers þai beþ Þat so bispoken mi deþ Ac certes ?iue ich were ded Þe king no worþ þerof no red.’ ‘Seynt Marie!’ quaþ her on “Swiche wonder haue we herd of non Hou wostow þat we it ben Þat þe seche forto slen, And þe kinges priuete? (So ?ong þou art!) Telle it me.’ Merlin seyd ‘Wele y wot Þe kinges conseyl eueri grot And al þat on erþe worþ ydo And al þat schal be don þerto.’ Þis men hadde wonder gret— Him to sle it were vnnet. Þe child seyd ‘Nou?t me no sleþ For y schal scheld ?ou fram þe deþ Bifor þe king ich ?ou pli?t And telle and schewe þe soþe ri?t Why his werk mai nou?t stond And of þe clerkes þat ben in bond Hou þai han ylowen on me Þe king þat soþe schal yse ?if it ?our willes is Wiþ ?ou ichil wende ywis.’ Al þre þai spoken þo ‘Certes child we wil it be so. Telle ous now what is þi name Oþer what wiman was þi dame Þat we se sum witnesseing Of þi dede—þou art so ?ing!’ Merlin anon he hem sede ‘Comeþ þider þer ich ?ou lede Mi moder ?e schullen se And wiþ þe soþe finde me.’ Þer he ledde hem bi hei?e sonne To his moder þer sche was nonne Þat al þat soþe was biknawe And euerich word hem teld arawe Hou þat child fram þe iustise, Fram deþ, hir saued wiþ wordes wise, Of þis sche told hem þus saun fayl Þe kni?tes hadden gret meruail; And seþþen in gret quiet and pays He ledde hem to his maister Blays Þat hem told and wittnes bar Of al þing þat he seyd þar, Merlin to Blasi þer meche seyd Þat Blasi al in writt leyd. Þat ni?t al þe messangers Þai bileften to þe sopers, Amorwe so we seþ in boke Al fiue þer her leue toke At þe nonne and at Blays And went hem forþ wele at aise Toward þe king þer he lay So þat þai comen on a day Þurth a toun, was chepeing And to selle mani a þing. Þer Merlin houed and lou? stille And sei?e hou men loued schon to selle, Þe messanger made anon asking Whi he made swiche lei?eing, Merlin seyd ‘No se ?e nou?t Newe schon þat man haþ bou?t And strong clout-leþer hem to clout And smere to smere hem al about? He wenes to liue and hem tere Ac bi mi soule y ?ou swere His wreche liif he schal forlate Her he com to his owhen gate.’ Þe messangers herden þis And wonder hadde þerof ywis For sone þerafterward þai founde Þat man ded opon a stounde. Rest þai token þat ich ni?t Amorwe her way þai went forþ ri?t And comen bi a chirche?erd And metten a bere to chirche-werd; His bridel þer Merlin wiþdrou? And swiþe schille and loude he lou?, Þe messangers bad him þo telle Whi it was he lou? so snelle, He seyd he sei?e wepe þat schuld sing And sing þat schuld make wepeing ‘For þe prest þat singeþ þare Bi?at þat child þat liþ on bare He ou?t for his sinne sori ben, And þe bond þat ?e ?ond sen Þat so loude and sore ginneþ wepe For blis he ou?t to sing and lepe For þe prestes sone is ded Þat euer schuld haue don him qued.’ To þe moder þai gun gon And þat soþe atoken anon Alle þe soþe sche gan hem say And bad hem nou?t hir biwray For sche were þan schent ay, ‘Verrament’ þai seyd ‘nay.’ Forþ þai went in her way Þiderward þe king him lay So ich ?ou segge in mi rime Þo lou? Merlin þe þridde time, Eft him asked al his fere Whi he maked swiche chere, ‘?is’ he sayd ‘listen now Þe soþe ichil tel ?ou: Þe quen mi lordes wiif at hom Haþ puruayd a wrongful dom; Hir chaumberlain is a wiman Þat goþ in gise of a man, For he is louely and of fair hewe Our quen þat is vntrewe Bad hir be hir leman For sche wend sche were a man, Þis chaumberlain seyd þat he nold Tresoun do for no gold Wharþurth þe quen pleint made To mi lord þe king and sade Þat þurth fors hir chaumberlain Wald haue hir forlain. Þe king for þis was swiþe wroþ And wraþfulliche swore his oþ ‘?if y may atake þis wrong He worþ todrawe and tohong!’ Now wendeþ toforn on of ?ou And tel anon þe king hou Y haue ?ou teld of þe fals loue, Bid him þat he þe soþe proue.’ Forþ him went a messanger Swiftlich on a gode destrer Til þan he com to þe king Made he nowhar no targeing, Þe king he fond in his halle On þis maner he gan him calle ‘Hail þou be king Fortiger And God þe loke in þi power Saue and kepe þi mi?ti hond! Whe han went into al þis lond To seche a child bi hest þine Wiche men clepeþ Merlin, Y wot he is now fiue ?er eld Wise of speche of dede beld He can telle al þing On erþe vnder Heuen-king Þat is go and now is And michel þat to comen is. Þe ten clerkes on him lowe Aforn ?ou he wil avowe, He wil ?ou teche swiþe wel What destourbes ?our castel Þat it may stond on þe pleyn, And also of ?our chaumberlain Þat ?e no schul sle no hong For it were al wiþ wrong To sle a woman for a man Þat mannes cloþes haþ opan— Bot ?e him wiman finde ?e schuld him hong bi þe winde.’ Fortiger awondred was And al þo þat herd þis cas, Þe chaumberleyn he ofsent anon Þat in strong prisoun was ydon He was despuled fram heued to grounde Marked woman and maiden founde, Þe king was wondred out of witt And toke þe messanger bi þe slit And seyd ‘Telle me ?if þou can Who þe teld sche was wiman.’ ‘Child Merlin it gan ous say As we went hiderward in our way For he can telle and gabbe nou?t Of al þing þat haþ ben wrou?t’— And al he teld þer þe king Of his bi?ete, of his bereing And whiche þinges he gan say As he com bi þe way. Þan seyd Fortiger þe bold ‘And it be soþe þat þou me told Ichil þe ?iue lond and plou? And make þi felawes riche ynou?.’ He dede comand anon ri?t Douke erl baroun and kni?t To di?t her hors and make hem ?are Wiþ him o?ain Merlin to fare And when it was wele wiþin ni?t Wiþ Merlin he mett apli?t And when þe king wiþ Merlin mett Wel hendelich he him gret And þe king welcomed þat child Wiþ fair wordes and wiþ mild, Mani worde þai spoken sone Þat y no haue nou?t of to done No al siggen y no may Þei y sete al þis day Bot þat longeþ to þis nede Wel schortliche ich wil me spede. Þai were at ese þat ich ni?t, Amorwe þai went forþ ful ri?t And to þe stede gun ten Þer þe castel schuld ben, Fortiger spac to Merlin ‘Tel me now sone mine Whi no man no may her founde Castel here opon þis grounde And whi it is ybrou?t to nou?t Þat is here o day ywrou?t.’ Merlin seyd ‘Certes sir king Þerof nis no selcouþe þing, Hervnder is, a ?erde depe, A water boþe swift and stepe Vnder þat water ligge stones to Brod and long þai ben bo Vnder þo stones beþ depe in mold To dragouns fast yfold Þat on is white so milkes rem Þat oþer is red so feris lem Wiþin þai brinneþ boþe And beþ togider swiþe wroþe, When þe sonne is doun euery ni?t Togider þai fond forto fi?t And þurth þe strengþe of her blast Al þi werk is doun ycast— Þat iche þe say now it serche And þan mow þi werkmen werche Castel and tour after þi wille Þai mow stond long stille.’ Þe king was wondred of þis cas And al þat euer mid him was, Werkmen he dede anon Þider feche mani on Þat þer doluen in þe grounde And sone þerafter a water founde In whiche sone vnder hem alle Þai maden to þicke walles Þe water vp loden þo Alway bi to and to. Þo þai comen to þe grounde To stones þicke þai founde Þat wa[re] boþe long and brode, Hem bitven a gret schode Of grauel and erþe also Þat hem hadde schifted ato, Mani on forsoþe þer were Þo to stonnes forto arere. Þo þe stones weren ywent To dragouns þer layen ybent Þe tail vnder hem felfeld A[l]so Merlin hadde yteld Þat on was rede so þe fer Þe ei?en so a bacine cler Euerich powe a span long Þe fer out of his moþe sprong His tail was boþe long and gret A gastlich best he was to mete He hadde a bodi as a whal; Þat oþer dragoun was al Nou?t so michel so þe rede— And clowes he hadde qued Hoked tail and mouþe wide Tong so a brenand glede A rugged taile so a fende And an heued at þe ne[n]de. Boþe þai gun arise Al þat hem sei?e gun agrise Þer nas noiþer king no erl Baroun kni?t fre no cherl Þat þer durst abide leng Alle þai flowen on o reng, No man nome ?eme who þer was he Ac ich tofore oþer gan fle. Þe dragouns arisen of her den And no folwed neuer on þe men Ac togider smiten anon Swiche batayl nas neuer non Þai kest fer on swiche maner As al þe cuntre were afer, Wiþ mouþe wiþ clowes and wiþ tayl Þer þai maden a gret batail Þe erþe quaked vnder hem þo Þe weder chaunged abouen also Þai biten and smiten and fer cast Þai fellen and risen and fou?ten fast. Almest a day þis fi?ting Last wiþouten ani resting And þo þis more rede dragoun Drof þis white fer adoun Til þai com into o valaye And þer þai gun to rest baye Ich vnderstond so long a while While men mi?t gon a mile; Þe white þere arered mi?t And gan eft wiþ þe rede fi?t And þe rede he drof o?ain Til þai com to þe playn, Þe white dragoun wiþ gret main Þe rede drof, þat men it sayn, And þe rede adoun cast Þat wiþ strengþe of his blast Þe white brent þan rede Þat of him nas founden a schrede Bot dust forsoþe ich saye, And þe white flei?e oway— Nist neuer seþþen man Whiderwardes he bicam. Alle þat euer sei?e þis Wonder hadde gret ywis Of þe dragouns þat fou?ten þo And of child Merlin also Þat he couþe so priue þing Soþe schewen to þe king. Þo spac Merlin to Fortiger ‘Sir þou sest þis þing is cler Þat ich haue yschewed þe; Þe clerkes do bring bifor me Þat to þe mi lord þe king On me lowe swiche lesing And y schal asken hem wharefore Mi blod þai wold haue forlore.’ ‘Certes’ quaþ king Fortiger ‘It schal be don wiþouten danger Y schal þe don after mi mi?t Al þi wille and þat is ri?t.’ Þe king anon wiþ his men Sent after þis clerkes ten, Þo þai com bifor Merlin He asked hem al on Latyn Þurth wiche þing þai vnderstode Þat þurth þe vertu of his blode Þe kinges castel schuld on hast Haue ben gode and stedefast, Þe clerkes spoken to þe child Dradefullich wiþ wordes milde ‘We sei?en’ he seyd ‘heraboue Ouer ous a sky houe Þat ous schewed þe bi?ate Of swi[che] a þing on erþe late Þurth was blod þe castel Schuld stond fair and wel Þis we wenden verrament— Do wiþ ous al þi talent.’ ‘Ow’ quaþ Merlin sikerlike ‘Now ?e sen ?e ben biswike Þe sky þat ?ou schewed þat It was þe fader þat me bi?at, For he me hadde nou?t to his wille Þurth ?ou he wald do me spille, Ac for he haþ biswike ?ou Y pray mi lord þe king nov Þat he graunt ?ou to liue For al þis gilt y ?ou for?iue’— Þe king it al hem graunted raþe And hye him al ‘Merci!’ quaþe. Þo þe king and child Merlin And euerich went vnto his in, Merlin bileft wiþ Fortiger Ich vnderstond al þat ?ere Bi whos conseyl and rede and witt Þe castel was maked in a fit Hei?e and strong of trewe and ston Swiche nas in þis lond non. Þo þe castel was ymade Men ?eue þe king sone rade Þat he schuld at Merlin wite Whi þe dragouns batail smite, ‘It bitokneþ’ þai seyden alle Sum tokening þerafter schuld falle; Merlin com tofor þe king And al þai asked him of þat þing Whi þe dragouns togider fou?t It bitokned sumwhat hem þou?t, Merlin made sumdel danger And þo bispac him Fortiger ‘Merlin bot þou it me telle Ichil þe do anon quelle.’ Quaþ Merlin ‘Y sigge apli?t ?if þou me slou? it were vnri?t Ac þei þou haddest nome an hond Me to sle or don in bond Þou mi?test fayle verrament So doþ mani of his talent For certes sir Fortiger Y no ?iue nou?t of þi power, Ac ?if þou wilt finde me borwes Þat þou no schalt me waite sorwes Y wil þe telle and noþing ly?e What þe dragouns signifie’— Þat gentil folk and eke þe king Awondred of his answering. Þe king swore opon a boke Þat he nold him neuer harm loke And seþþen he fond him sikerliche To borwe tvo doukes riche, Þo him spac an heye Merlin ‘Now herken king to tale min, Þe red dragoun so strong in fi?t Bitokneþ þe and al þi mi?t, Whiche þou hast procourd fro fer Þe ded of Moyne þe ri?t air; Þat þe rede þe white drof To a valay biside a grof Token þou hast made flem Þe ri?t aires out of þe rem In cite toun and in feld And al þe men þat wiþ hem held. Þe white dragoun signifie[þ] Þe ri?t air þat haþ envie To þe þat heldeþ al his lond Wiþ gret wrong vnder þine hond; Þat he flei?e into þe valaye And recouerd mi?t, y say, Bitokneþ þe air þe se bi?ounde Þat haþ gret socour yfounde And is hiderward wiþ mani kni?t Di?t o?aines þe to fi?t; Þat þe white drof o?ain Þe [rede] ri?t to þe plain And him þere adoun cast And al tofrust him wiþ his blast Bitokneþ þe air of þis lond Þat schal þe keuer into his hond And into þi castel driue Wiþ þine children and þi wiue And mani noble of þine mene He schal wiþ þe þerin brenne. Þe tayle of þe dragoun rede Þat is so long and so vnrede Signifieþ þe wicke stren Þat schal com out of þi kin And of þi wiues fader Angys Þat schal be ded and lesen his pris, His kin and eke þin Schal don wo to Bretouns kin; Þe heued of þe white tayle Signifieþ gret conseyle Þat schul held wiþ þe kinges blod Of þe gentil men and gode— Sir forsoþe þis is þe tokening Of þe dragouns fi?ting, Puruay þe now ich þe rede Þer is comen gret ferrede.’ Þo agros sir Fortiger Bot his lippe and hong his cher And to Merlin seyd anon ‘Þou most ous teche hou to don O?aines our fomen forto ware Oþer of þi liif þou art al bare, Anon þai wold him han ynome Ac þai nist where he was bicome. Þe king and his folk also Þerfore made michel wo Þai him sou?t and nou?t him founde— He was oway in a stounde Vnto his maister Blasy And þer he told him sikerly Of þe dragouns rede and white And Blasy dede it al in write. He told him of þe rede dragoun Swiþe michel confvsyoun Of him and of his fals stren In Inglond þat schuld ben Mani sori chaunce and hard Þat sone þ[er] fel þerafterward; Sum fel now late also And sum beþ nou?t ?ete ago, For it is alle þester þing Nil ich make þerof no telling Ac forþ ichil wiþ mi tale— Listneþ now gret and smale! Miri time it is in May Þan wexeþ along þe day Floures schewen her borioun Miri it is in feld and toun Foules miri in wode gredeþ Damisels carols ledeþ. A baroun com to Fortiger Þer he sat at his diner And seyd ‘Allas mi lord þe king Y sigge þe an hard tiding, Orpedlich þou þe bistere And þi lond þou fond to were Vter Pendragoun and mani anoþer And Aurilis Brosias his broþer (Pople boþe gret and smale Wiþ hem is comen wiþouten tale) At Winchester þai ben almast— Sir þine help now on hast! Socour about now after sende (Þai ben here nei?e at þine hende) Þat þou mi?test o?ain hem fi?t And hem to sle anon doun ri?t.’ Vp him stirt sir Fortiger And ofcleped his chaunceler Þat letters fele him made ywis Vnto his eldfader sir Angys, To erls doukes and to kni?tes Þat were of swiþe gret mi?tes; Þe buriays of Winchester he gret And bad þai schuld þe gates schet And helden wele her leute And to him loke þat cite ?if þai wold his loue winne Þat his fon no com þerinne, And seyd he wald hem com to As swiþe as he mi?t it do. To Fortiger þai comen anon Erls barouns euerichon, Angys his eldfader cam And wiþ him wel mani a man Amirayls and doukes hei?e Þat in batayle were slei?e, Mani þousand þer were bi tale Boþe of gret and of smale; Þo þai togider weren ycome Her conseyl was sone ynome Wiþouten let forþ to wende Her fomen forto schende Þat þai no entred in þe lond Harm to don oþer schond. Vp þai lift gomfaynoun And went to Winchester toun; Vter Pendragoun and his ferrede To Winchester þai gun spede Wiþ so michel pople of men Þat þai wre?en doun and den Þat come boþe bi water and lond Forto winnen Inglond, Þai vndede her gomfaynoun Wiþ a bri?t gliderand lyoun Þat her faders hadde yben. Þe buriays it gun ysen Þe gomfaynoun sone þai knewe Costaunce ded þo gun hem rewe Þat hadde her noble lord yben And Moynes ded þat was his stren And wist wele þat king wiþ wrong Sir Fortiger hadde ben long Þat cursed was in liif and dede, And al þat held his f[e]rrede Þer þai spoken hem bitvene For liif for dede no for tene And þei þai alle hong schold Wiþ Fortiger be þai nold And turned hem al bi on acord To Vter Pendragoun her lord; Þe gates al þai deden vp wide And lete al þe folk in ride, Hem and al her ferrade Þai welcomed wiþ chere glade And hem del[i]uerd þe toun als snel And hemselue and þe castel— What þurth þanke and frende gret Þai wonnen þer þat hem was net. Fortiger þat comend was Sone was told him þat cas He was nei?e wode out of wit And seyd it schuld hem iuel atsit, Swiþe he hei?ed wiþ al his men, And Vter Pendragoun hem o?en And desplayd his gomfaynoun A litel wiþouten Winchester toun Þat ich oþer folk ysey?e Þai were nei?ed so nei?e; Of þis lond baroun and kni?t Of þe lyoun hadden a si?t King Costaunce þat hadde yben And Vter Pendragoun was his stren, Anon turned her mode To Vter Pendragounes ri?t blod. Þer was þousandes mani on Opon Fortiger þai turned anon And seyd to him ‘Wicke traytour Þou schald abigge þine errour!’ Fortiger his swerd out drou? And mani of hem þer he slou? (Wiþ gret ire þai run him on) For he hem wende al his men Ac o?ain him þai were al went Whereþurth he was al yschent, Fortiger was noble kni?t He fau?t and slou? adoun ri?t To his help þer com Angys Wiþ mani Sarra?in of priis Þat wise wordes couþe speke Stedes prike and launces breke Þe barouns þai bisett anon Forto sle hem euerichon. Þer was a baroun a noble man Þat brac hem al fram He dede his stede swiþe gon Til he com to Vter Pendragon And seyd ‘Welcome air of þis lond! No duelle her nou?t for Cristes hond, For loue of þi fader fre And for drede eke of þe Þe barouns ben to þe went And for þi loue almest yschent For Fortiger and eke Angys Hem han al biloken ywis And þenke hem sle to grounde ?if þou duellest ani stounde.’ ‘Owe’ quaþ Vter Pendragoun ‘bi God aboue Now y schal se who me wil loue No schal ich neuer worþ bliþe Bot ?iue ?e al hei?en swiþe!’ Princes doukes erl and kni?t Priked her stedes ari?t It was no nede hem to hast Ac so quarel of alblast Þai flowen þider ri?t anon Wiþ her lord Vter Pendragon. Þer was sone verrament ?ouen mani noble dent Schaft tobroken and swerd ydrawe Mani noble kni?t yslawe And þer fau?t sir Vter Pendragon, Fau?t þer as a wode lyoun, And his broþer nou?t for?at He leyd on mani a sori flat Sum he cleue, to þe bacin, Til þat he com to þe chin, He hadde of some sone [þe h]eued Fram þe nek-bon yreued, Þer was slayn mani men Sum on hille and sum in den, Ac þei Fortiger were gode kni?t And wele him couþe helpen in fi?t Þurth þe barouns of þe lond And oþer men mi?ti of hond He was þere ydriuen so nei?e Wiþ his men oway he flei?e Vnto his newe castel ymade Of whom ich toforn sade, Aurilis Brosias þer anon And his broþer Vter Pendragon Þere hem wroken swiþe wel Wiþ her brondes of ful gode stiel Mani hundred of Sarra?in Þai sent þer to helle-pine. Þo Angys al þis slei?ster sei?e Wiþ al his mi?t anon he flei?e Into a castel of lime and ston Þat man no mi?t him dery non, Þat bihinde was yfounde Anon was ybrou?t to grounde. Þan Vter Pendragoun þere Folwed after Fortiger, Þo þai to þe castel-?ates come Wilde fer anon þai nome Opon þe gates þai kesten it And hem brend in litel fit, Fortiger and wiif and child Brent þer in þat fer wild And al þat þer was yfounde Was ybrent into þe grounde. Men seyt ?ere and oþer to Wrong wil an hond go And euer at þe nende Wrong wil wende; Þus ended sir Fortiger Þat misbileued a fewe ?er— Þei he wer strong of mi?t To nou?t him brou?t his vnri?t. Sir Vter Pendragoun Wiþ his folk went anon Forto bisege þe king Angis Ac in a castel he lay of priis Þat wiþ no gin y ?ou pli?t No man þerin com mi?t. Also þai in þe sege lay Fiue barouns com on a day Þat hadde ben wiþ Fortiger And seyd to Vter Pendragoun þer Al hou Merli[n] was ybore And hou messangers him ?ede fore Hou he was brou?t bifor þe king And hou he couþe tellen al þing, Hou þe dragouns vnder mold Ben þe kinges deþ it schold And hou Fortiger him wold haue nome Ac he nist where he was bicome, And seyd ‘Sir verrament ?if he were here in present Bi his conseyl ?e schuld anon Angys ouercomen and slon.’ Herof awondred Vter Pendragon And sent messangers anon Forto finde Merlin swiþe, Þai wenten forþ wiþ chere bliþe. On a day þis messanger Sett hem alle to þe diner, A begger þer com in Wiþ a long berd on his chin A staf in his hond he hadde And schon on his fet badde. Wiþ his scholder he gan roue And bad gode for Godes loue, Þai seyd he schuld nou?t haue Bot strokes and bismare, Þe eld man seyd anon ‘?e be nice euerichon Þat sitten here and scorn me In þe kinges nedes þat schuld be Forto finde Merlin child, Þe barouns ben witles and wilde Þat senten men him seche Þat nou?t no couþe knoweleche, Today he haþ ?ou oft mett No knewe ?e him neuer þe bet, Wendeþ hom bi mi rede For him to finde no schul ?e spede Biddeþ him and þe barouns fiue Þai comen and speke wiþ him bliue And siggeþ Merlin wil hem abide In þe forest herebiside’— Þo he hadde seyd hem þis Þai nist where he bicom ywis Þus telleþ þe letters blak It was Merlin wiþ hem spak. Þe messangers were abobbed þo Þai nisten what þai mi?ten do Hom þai went anon ri?t And to þe prince þai teld þer si?t, Vter Pendragoun had meruaile And al þat herden it saun faile Þai hadden wille and talent fin To sen and speke wiþ Merlin, He bad Aurilis Brosias gent To þe sege take entent Þat Angys no mi?t oway Noþer bi ni?t no bi day Ar he war of him awreke For he wald wiþ Merlin speke. Aurilis Brosias bileft stille To kepe Angys in þe castil And sir Vter Pendragon To þe forest went anon Where þat Merlin dede him se In o day in þre ble— In o day an hogges herd Þat þe prin[c]e þe way lerd, And eft a chapman þat bar his pac And long wiþ þe prin[c]e spac And seyd of Merlin openliche He wald him telle neweliche, And afterward a fair swain Þat þe king com ogain And seyd him þat ich ni?t He schuld of Merlin han a si?t. Þo it was wel fer in ni?t Merlin com to him ypli?t In þe gise of a swain Þat he hadde arst ysain And seyd so we finde in boke To þe prince ‘God þe loke! Icham Merlin leue sire Wiþ whom to speke þou hast desire.’ Vp stirt Vter Pendragon And biclept Merlin anon And bad he schuld wiþ him bilaue And al his wille he schuld haue, Merlin seyd were so he ware To his wil he war al ?are. Merlin teld him in þat cas ‘Y com fram Aurilis Brosias Bi mi conseyl he haþ þis ni?t Angys slayn y þe pli?t.’ Vter Pendragon made ioie þan So doþ þe foule when it dawy gan Al þat þer was so made blis And amorwe went hom ywis And founden Angys yslawe His heued vp set his bodi todrawe, Al his folk so was schilt And neuer on þer nas spilt. Sir Vter Pendragon þere Asked Aurilis Brosias hou it were, ‘Certes’ seyd Aurilis Brosias ‘toni?t A swain com to me ful ri?t And hastiliche warned me Þat Angys com me to sle, Vp ich stirt and him met And to þe grounde ichim stet Y not who him on brou?t No what Deuel he here sou?t Ac wiþ mi swerd scharp of egge His liif y dede him þere legge.’ Þo spac Vter Pendragon To his broþer swiþe anon ‘Broþer’ he seyd ‘þat was Merlin Þat so þe halp in nede þin Þat here stont now bi me’— And he him þonked wiþ hert fre And proferd him al his þing To ben vnder his ?emeing. Also þai spac wiþ Merlin A bod com fram þe Sarra?in Þai wold ?eld þe castel ?if þai mosten wenden wel To her lond wiþouten dere, Merlin ?af hem answere Þat þai schuld wende anon Bi þe princes leue ichon And so þai deden bi Godes sond Alle þai wenten to her lond. And alle þe lond þo com anon And maked her oþ to Vter Pendragon And þo þe oþ was ymade Bi comoun dome bi comoun rade Vter Pendragon coroun nam And king of Inglond bicam, Þe fest of þe corounment In Winchester was verrament And held it ful seuen ni?t Þe fest noble apli?t. Ac ich ?ou telle þat Merlin To Aurilis Brosias hadde hert fin And loued better his litel to Þan al þat oþer bodi þo, Ac ich ?ou telle naþeles A swiþe gode kni?t he wes He forsoke scheld no spere Neuer o?aines kni?t to bere Wiþ swerd he couþe kerue wel Boþe in yren and in stiel. Ac forsoþe afterward Vp him com a chaunce hard, Of Danmark Sarra?ins Þat were of Angys lins Þat hem sou?t gret helping About hem of mani king (So michel pople wiþ hem com Þat it no mi?t telle no man) Wiþ fele schippes and gret ynowe Vp þai comen at Bristowe. Merlin þis wist anon And seyd to Vter Pendragon And to his broþer also And teld to hem boþe to ‘Y ?ou telle saun fayle Vp ?ou is comen a strong batayle Of Sarra?ins of michel priss Forto awreke þe douke Angys, In þis lond bi our day So michel folk nas neuer y say, Ac ?our on wiþouten les Worþ yslawe in þat pres Ac ich ?ou telle who so it is Schal wende into heuen-blis Þerfore no for[s] no makeþ Ac gode hert to ?ou takeþ; ?our folk departeþ atvo O?aines hem ?e gin to go Vter Pendragon hem schal asayle On þe lond-half saun fayle, Aurilis Brosias y telle þe Þou schalt wende bi þe se And þer þou þe conteyn so Þat þou hem wirche deþes wo’— For noþing he nold say Whiche of hem schuld day. As he hem bad þai deden so Her folk departed atvo, Vter Pendragon wiþ mani man Anon þe Sarra?ins ?ede o?an And also sone so he hem mett Wiþ swerd and launce he hem gret Mani haþen þer was forsoþ Þe heued cleued to þe toþ Þe nek-bon dassed atvo Þe arm þe bodi smiten fro Wiþ swerd þe body atvo ydast Þe bodi out of þe sadel cast, Þe boke it seyt, nou?t y no lye, Þer was don swiche cheualrie Þat no tong telle no mi?t Þe haluendel wiþ tale ri?t; Aurilis Brosias to þe se went To whom Merlin hadde gode talent. Merlin sent þan anon To sir Vter Pendragon And bad him orpedliche he schuld keþe For he no schuld þere þoly deþe, Þo Vter Pendragon herd þis His hert bicome ful of blis Wiþ wretþe and wiþ talent fin He smot opon a Sarra?in, He and al his felawered Þer þai deden noble dede— Al þat euer wald ariue Þai binomen day o liue. Vter Pendragon so hard hem held Þat þai wiþ strengþe lete þe feld And Aurilis Brosias hem held so hard Þat he hem brou?t o?anward, And þo þai noure fle mi?t Wiþ Aurilis Brosias þai gun fi?t And so fele about him were His liif þai binomen him þere; Ac þo Vter Pendragon vnderstode His broþer deþ he wex ner wode, Þo he bisou?t his doukes fi?t And him bistired þo as a kni?t Þat of þritti þousand and mo No lete þai fiue oway go, Of our wer slawe þan anon Þre þousend and ten and on— Þre mile-wayes oþer to No mi?t no man step no go Noiþer on hille no in den Bot he steped on ded men Þe blod ouerran þe cuntraye Oueral in þe valaye. So it fel to þe ni?t Vter Pendragon com fram þe fi?t, Doukes kinges and barouns Orped squiers and garsouns Hom went to her in, Bi rede amorwe of Merlin Aurilis Bros[i]as out þai sou?t And richelich in erþe him brou?t. Þan he was helden a douhti kni?t And ful wele held his lond to ri?t Here he liued seþþen ?eres fele In miche pride and gret wele, Fer and nei?e wide and side His fomen durst him nou?t abide— Bi Merlins red euer he wrou?t Þat into gret power him brou?t. He ouercom king Claudas Þat so strong and stern was, Þurth his mi?t also he wan Þe douhti king Harinan And of him he hadde first Gascoyne And Normondye and Boloyne And al þe marche to Paito And Chaumpeine and eke Ango. Þis ich king Harinan To wiue had a fair wiman Sche hi?t Ygerne wiþouten no Þe fairest lif þat liued þo, Þe douke Hoel of Cornewaile Spoused hir after him saun fayl Þurth whom seþþen his liif he les— ?e schul seþþen here in pes. ?ete hadde Vter Pendragon Wonne to him þe king Ban And Bohort his broþer also Better bodis no mi?t non go, King Ban hadde to his demeyne Þe cite of Benoit of lasse Breteyne Wiþ cites and borwes castels and pleyns And Bohort hadde þe cite of Gaines Wiþ al þe ri?t þat longed þerto And þus þai hadde schift atvo. And afterward wiþouten fable Our king bigan þe rounde table— Þat was þurth Merlines hest. Of kni?tes þat men wist best In þis warld þurthout Þat table schuld sitte about, At þat table non sitt mi?t Bot he were noble and douhti kni?t Strong and hende hardi and wise Certes and trewe wiþouten feyntise, Her non oþer schuld faile No neuer fle out of bataile Whiles he on fot stond mi?t Bot ?if hem departed þe ni?t, At bataile and at bord also Bi hemselue þai schuld go— So monkes don in her celle Bi hemselue þai eten ich telle. Wher wer were alder mast Þai were þider sent on hast. Þis table gan Vter þe wi?t Ac it to ende ha[d]e he no mi?t For þei alle þe kni?tes vnder our Lord Hadde ysiten at þat bord Kni?t bi kni?t ich ?ou telle Þe table no mi?t nou?t fulfille Til he wer born þat schuld do al Fulfille þe meruails of þe greal. It was opon þe Pentecost In time þat þe Holy Gost Among þe tvelue apostles cam So sparc of fer and in hem ran Our king Vter Pendragon Lete bede wel mani a man Doukes kni?tes erls and king To Cardoil to his gestening Swiche was his won apli?t To helden ful seuen ni?t And euerich wiþ him schuld bring His leuedi to þat gestening, Fram Kent to Norþhumberlond Fram Wales and fram Scotlond Baroun erl douke and kni?t To þat fest com apli?t. In þat time was ded Hoel, And þe noble baroun Tintagel Þat was douke of Cornwayle Hadde spoused Ygerne saun faile Þat fair wiman þat swete liif Þat hadde ben Holes wiif. Þese to Cardoil boþe come Men hem bi þe hond ynome And ledden hem bifor þe king, He made hem fair welcoming Ac þo he sei?e þat leuedi bri?t His hert was chaunged apli?t He was nomen wiþ loue-las Þat he no wist were he was, Naþeles Ygerne anon Was wiþ leuedis to chaumber gon Whar sche was for hir beaute Fair onourd in leaute; Þe king þe douke sett aboue Toforn al oþer for her loue Alder next his side he sat And of his dische and plater at. Þis ich douke Tintagel Hadde a boteler hi?t Bretel Þat him serued day and ni?t At his bord so it was ri?t, Ygerne hadde a chaumberlains A gentil man þat hi?t Iurdains. Þe king at his mete sat Michel he þou?t and litel he at He tok a coupe in his hond Þat was worþ a schire of lond And seyd ‘Bretel þou com me ner, Þis to Ygerne þi leuedi ber Bid hir drink þis licour And do þe coupe in hir tresour.’ Bretel tok þe coupe anon Bifor his leuedi he gan gon On his knewe he him sett And on þe kinges halue hir gret And seyd ‘Dame þe king þe sent (And drinkeþ to þe) a fair present To þe he drinkeþ þis licour Þe coupe he ?eueþ to þi tresour.’ Wel sore gan þis present rewe Dam Ygerne þat leuedi trewe Sche seyd ‘Go o?ain anon To þe king Vter Pendragon Say y nil nou?t it take at o word Wiþouten leue of mi lord Þat ich þis present vnderfong, ?if ich dede it were wrong’— Bretel went o?ain anon And seyd to Vter Pendragon. Þo he hadde it yseyd Þe king sore was amayd Ac after sche it nam on hast Þurth hir owhen lordes hest Vlfin þerof was messanger He was þe kinges conseyler, Vnneþe sche it nim wold Ac þo sche algat schold Swiþe sore sche gan to wepe Wonder hem þou?t þat bi hir sete. Þo alle þe cloþes weren ydrawe After mete so it was lawe Þe king ?aue fair ?iftes To douk baroun and to kni?tes Ac non no had swiche saun faile So þe douke of Cornwaile For þe loue of Ygerne In whas loue he dede berne. Anon after þo leuedis alle Were ofsent into þe halle, Þe king toke Ygerne bi þe hond Þe fairest leuedi of þis lond And sett hir bi him on þe benche Win and piment he dede senche, Oþer kinges and doukes hei?e Token oþer leuedis slei?e Togider hem set and made solas. Þe king bisou?t Ygerne of gras Þat sche schold ben his lef, Þe leuedi seyd ‘I nam no þef To breke mi treuþe o?ain mi lord Raþer ich wald hing bi a cord No schal y neuer for loue no ?ift Wiþ mi bodi don vnri?t,’ Oþerwise for no preier Þe king nold sche yhere, Þe king spac no more þo Sumwat elles he þou?t to do. Þo þai were al at aise Ich went to his in a-paise Ac ich ?ou telle þo at arst Þe king nei?e for loue brast Ac no man nist of his pin Bot his conseiler Vlfin Þat bad him nou?t care biginne He schuld wele hir loue winne. Tintagel and eke Ygerne To her in went ful ?erne Þe leuedi toke þan þe kni?t And into chaumber went ful ri?t Toforn him a-knewes sche fel And seyd ‘Lord ?if it be þi wille Þat þou wost hennes wende! Þe king is about, me to schende, Þe worþschip þat he doþ to þe Al is forto schende me He haþ me of vilanie bisou?t Me to aforce is in his þou?t.’ Þo þe douke þis vnderstode For wretþe he wex nei?e wode, He hadde in toun v hundred kni?tes He hem ofsent anon ri?tes And told hem þis vilainie And seyd he wald hom an hei?e He bad hem trosse and make ?are Ar day he wold homward fare For he hadde leuer dye in fi?t Þan schond þoli and vnri?t, His kni?tes to him ?euen asent And trossed swiþe verrament, Bi þat it was li?t o day Þai weren al ywent oway Þe douke þe leuedi and his kni?t. Þe king seye þe dayli?t Þat ni?t he hadde litel yslape He stirt vp al in rape His chaumberlain him com to His cloþes on forto do, Þo he was cloþed he com adoun Sikeende and romende vp and doun. Afterward com in anon Barouns and leuedis mani on To chirche þai ?ede more and lasse Forto heren þer her messe Ac al þai loked swiþe ?erne After Tintagel and Ygerne. Þo þe messe was ysonge Þe king spac wiþ his tonge ‘Where is þe douke Tintagel? Icham adrad him is nou?t wel.’ ‘Certes sir’ quaþ a kni?t, ‘He is went homward toni?t Wiþ wiif and kni?tes to his lond.’ ‘Eye’ quaþ þe king ‘þat is me schond! Þef! He haþ broken mi statout He schal abigge wiþouten dout’— His statout was and his lawe Þat non no schuld in seuen dawe Þat were of priis oþer of noblay Fram þat fest wende oway Bot it were bi þe kinges wille And who so dede he schuld spille. Þo þe king vnderstode Þe douke ywent he was nei?e wode, Of þat despite pleynt he made And to his folk seþþen he sade Þat he was digne to dye anon Þat swiche despite hadde ydon. Þe king him di?t in a stounde And þe kni?tes of þe table rounde (Þe noblest men þat were oliue) And riche kinges tvo and fiue Noble kinges of þis lond Al wonnen vnder his hond, Wiþ mani erl baroun and kni?t Armed went anon ri?t Þe douke Tintagel to nime So þe kinges wiþþerwine; Ac þe douke Tintagel Þis bifore wist it wel He hadde sent fer and nei?e After frendes and souders slei?e Fiftene þousand kni?tes hende Þat schuld his lond help to defende, Naþeles o?ain þe king Þai no hadde power in fi?ting— At cite borwe and castel Þai were astored swiþe wel. Þe king com wiþ his barnage And tounes brent in gret rage He bilay him swiþe long And men slou?—it was wiþ wrong. Þe douke himselue Tintagel Lay in a swiþe strong castel, Our king Vter Pendragon Him asailed and ek his men Wiþ heweing and wiþ mineinge And wiþ mangunels casteinge Ac Tintagel þat hende kni?t His castel wered wele apli?t, And þennes ouer miles þre Lay Ygerne so fair and fre In a castel, [a] roche of ston— Man no mi?t hir dery non. Iurdains and eke Bretel Boþe were wiþ Tintagel And al þat mi?t armes bere To helpen him his castel to were, Þe king him hadde wel long ylay And was ful of wretþe and tray Þat he no mi?t him nim anon And sike he was in euerich bon For loue of þe cuntasse Gode he no couþe more no lasse. On a day it bifel so: Vter Pendragon was swiþe wo Vlfin he tok his chaumberlain And went to plaien him on þe plain An beggere þere he mett Þat þe king wel fair gret, For Godes loue þat bad him gode, Þe king answerd wiþ dreri mode ‘Beggere’ he seyd ‘so mot y liue Y no haue here nou?t þe to ?iue.’ ‘Sir’ quaþ þe beggere þo ‘Tel me þan of þi wo Whi þou makest swiche chere.’ Þe king seyd ‘Vlfin no mi?tow here Of þis begger aposeing Þat dar so speke to a king?’ Vlfin þe begger biheld on And him knewe wel sone anon Bi his semblaunt and winking Þat he made opon þe king And seyd ‘Sir par ma fay Þis is a begger of noblay Þou mi?t be þerof ful fawe It is Merlin, þat þou schalt knawe.’ His semblaunt turned anon Merlin Þe king þo hadde ioie fin Of his hors sone he li?t And kist Merlin anon ri?t So dede Vlfin also Michel ioie he made þo. Merlin seyd to þe king ‘Al y knowe þi glosing Y wot þou louest par amour Ygerne þat swete flour, What wiltow ?eue me, ar tomorwe Y schal þe lese out of þi sorwe?’ ‘Merlin’ quaþ þo þe king ‘Help me now in þis þing And þou schalt haue whatow wilt ?erne— Do me to haue swete Ygerne.’ ‘Wiltow me ?iue’ quaþ Merlin ‘Al þe bi?ete þat schal be þine And þou hir haue ar day?’ ‘?a’ quaþ þe king ‘par ma fay.’ ‘Now’ quaþ Merlin ‘þi pais þou held And ar day þou schalt hir weld.’ Þe king was swiþe bliþe þo To his pauiloun he gan go At þe soper þai were glade Michel ioie and mirþe þai made. Ar it day were Merlin hete Þe kinges men arm hem skete And bisett þat castel Where þe douke was Tintagel And tau?t hem gin and eke way Þe castel to win ar ani day. Þai went al to þis asailing Bot Vlfin and Merlin and þe king At hom bileued and bispake Hou þai mi?t of loue take, Merlin bad Vlfin and þe king Riden wiþ him wiþouten duelling So þai deden and riden ?erne Toward þe castel þer was Ygerne, Þo þai þe castel were nei?e Merlin kidde þat he was slei?e Herbes he sou?t and fond And gnidded hem bitvix his hond Þe king he smerd viis and liche And made þe king Tintagel liche Himseluen he made like Iurdains Þat was þe lordes chaumberlains Vlfin he made liche Bretel, And went þo to þe castel. On þe gate loude þai bete Seriaunce com and hem in lete Þai wende it were her seygnour And ladde him in wiþ gret honour For swiche was cloþ bodi and fas, To hir chaumber he nam his pas Þe king ?ede after þo wel swiþe Was he neuer are so bliþe, To þe king þo spac Merlin ‘Spede þe now on nedes þine— Ar þou arise of hir bed Þou worþ swiþe sore adred.’ Þe king þerof nou?t no schrof Ac to Ygerne bed he drof Ygerne wende it were her lord And him afenge wiþ fair acord Þe king no made nou?t long soiour Þat he no plaid wiþ þat flour So oft so his wil was— Þat ich ni?t bi Godes grace Þer was bi?eten hem bitven King Arthour þat noble stren. Þerafter in a litel þrawe A cri þer com her lord was slawe, Þo com Merlin to his bed ‘Arise vp for it is nede And þine men þou schewe þe to! Men seyt þou art to deþ ydo.’ Vp strit þo þe king He no made þer no duelling So we finden on þe boke He kist þe leuedi and leue he toke Into halle he com wel swiþe Al þat folk of him was bliþe For þai wende forsoþe þere Þair owhen lord þat it were: Þe messanger was foule yschent Þat to hem brou?t þat present And oft ycleped foule lei?er, Wiþ gret oþes he gan him swere And seyd he was in þe plas Þo þe castel ynomen was And al þat folk he herd waile For þat erl of Cornwaile. Þe king asked his destrer red And seyd he wold kiþe he nas nou?t ded He priked him forþ out atte gate— Forsoþe it was almost to late For of þe way litel þai ware Þo þai herd, wiþ gret care Þe doukes man Tintagel Com fleinde fram þe castel. Þo þe leuedi herd þis Wo was hir liif ywis For hir lord Tintagel, Sche was bigiled sche wist wel In hir þou?t wele it ran On hir was bi?eten a barn— What for sorwe wat for schame Wers was neuer gentil dame. So we finde in our boke Merlin þo went to a broke Þe king wiþ water þer he wesche His owhen stat he hadde ywis And seþþen he wesche hem boþe to Her owen stat þai hadden also, Þo þai wenten al þre To þe kinges meyne Ri?t so þe day bigan dawe Þai fond Tintagel yslawe, Þerof forsoþe our king Ioie made wiþouten lesing. Long þerafterward verrament Was ymade acordement Bitvene Ygerne and þe king Þurth hei?e mennes conseyling, And þo was iugged wiþouten faile Bi hei?e mennes conseyl— Þe king was iugged Ygerne to spouse Þerof Ygerne was ioiouse. King Nanters of Garlot Þer nam Blasine God it wot Ygerns douhter bi Hoel, Hir lord was bifor Tintagel, In whom he bi?at Galaas Þat strong and hardi and noble was. King Lot þer nam Belisent Also Ygerns douhter gent In whom he seþþe bi?at Wawein And Guerehes and Agreuein And Gaheriet þat was so fre, For better kni?tes no mi?t non be. King Vriens þe þridde nam Þat was king of Schorham In whom he bi?at Ywayns Hende and noble and kni?t certeyns— Þese þre sustren were bi Hoel, And oþer mo bi Tintagel Þat elleswhere were to loke So we finde writen in boke Al four made spouseing Togider and swiþe fair gestening Þer was iustes and turnamens Swiþes noble verramens, Þe fest lasted fourten ni?t To al þat euer come ypli?t. Þo þe fest was ydo Merlin com þe king to And seyd he hadde do þe dede Of gode conseyl and wise rede And seyd ‘Sir biþenke þou þe What þou next ?eue me— Þe child bi?eten in þi quen. Ichil þe telle hou it mot ben: Hir wombe greteþ, þou mi?t toni?t Fele hou it stireþ þat litel wi?t, When þou it feleþ in hir wawe Bid hir sche be biknawe Who so haþ bi hir lay, Þe soþe sche wil sone say; Þat schaltow hir hot ywis So sone so it born is It be yborn to þe gate And ?ouen whom men findeþ þerat, Þer man schal yfinde me To fong þat child þat is so fre. Þou hast a baroun in þi lond Of gentil blod and mi?ti hond Þat is Antour þi baroun heye Þat is a man of gret noblay Þ[at] ha[þ] bi?eten a noble [qu]en And sche is wiþ child so is þe quen, In þis lond nis swiche blode No milk þat haþ half so gode; Pray Antour wiþ wordes milde Þe milke he ?iue to þi childe And ?if he þerof ?iue graunt Our Lord y take to waraunt Þi child worþ þe noblest man Of al þis world an for an— Ac to þi quen be nou?t biknawe Þat þat child be þine awe.’ Þe king swore bi Crist his sire He nold neuer tel it hire, Al he dede so Merlin bad, Þe quen agros and was adrad And seyd ‘Lord wiþ child ich am Not ich neuer who is þe man Bi?eten it was þat ich þrawe Þat mi lord was yslawe, So mot ich proue, and y the, Y wend mi lord it hadde ybe Do wiþ me what þi wille is Þe soþe ich haue yseyd ywis.’ ‘Dame’ he seyd ‘no drede nou?t þe Al þe gilt y for?iue þe Wiþ þat at when þou child hast Þou do nim þat child on hast Do bere it to þe gate And ?iue it whom þou findeþ þerat Þat y no here þerof tidinge Neuer eft more wiþouten lesing.’ ‘Sir’ sche seyd ‘bleþeliche It schal be don sikerliche.’ Þe king þerafter amorwe aros And osent sir Antour of gret los, Þo he was comen þe king him nam And al his men ladde him fram And gan his priuete vnhele, And þat he it schuld hele; He seyd he hadde bi?eten a child And teld him hou wiþ tale milde ‘Late’ he seyd ‘þi wiif it loke, Of hir milk and ?iue it souke, And þou schalt haue riche mede Brod londes and hei?e stede.’ Þe king vnneþe al þis bi?at Þe quen childed after þat A fair knaue a gentil bi?ate Þat was born to þe gate An old hore man it was bitake So we finden in þe blake It was Merlin þat him afeng Forþ he ?ede wiþouten lesing To a chirche he went, wiþ honour And dede þat child cristen Arthour, After he went swiþe And bar it to sir Antoris wiue A-childbed he hir fond And tok it hir in þe hond And bad it hir loke wiþ mild mode ‘Þi mede schal be riche and gode.’ Merlin went anon oway No sei?e no man him after, mani a day. Antors wiif child hete Cay Sche dede it fram hir oway And lete souke Artouret Þat milk was wel bisett He wex fair and wele yþei And was a child of gret noblay He was curteys hende and gent And wi?t and hardi verrament Curteyslich and fair he spac Wiþ him was non iuel lac. His fader he mi?t oft ysen Ac him no knewe neuer þe quen NArtour no mi?t neuer wite Þat þe king him hadde bi?ete While þe king was libbeing So ich in þe brout yfinde Ac his fader wele he wende Were Antour þe kni?t hende. His moder starf so God wold And richeliche was brou?t in mold, Afterward long þe king In bedde fel in gret sekeling And was ycomen ri?t to his fin, Ri?t þo bifor him stode Merlin Þe king quiked anon ri?t Þo he had of Merlin si?t, He asked where he hadde yben Þat he no mi?t him fer ysen, He seyd ‘Fer hennes saun fail. Now is to comen mi trauail, Þou schal be dede sone ywis And wenden into heuen-blis Þi sone after worþ king Bi Godes grace and min helping Bi wos day worþ don alle Þe meruails of þe sengreal.’ Þe king herof lete ful gode And þonked God wiþ mild mode Merlin fram him went oway Þe king starf þat ich day, For him wepen lowe and hei?e Swiþe sore wiþ her ei?e Þe holy bischop þat hi?t Brice For him dede þe office In erþe he was sikerliche Layd swiþe nobeliche. After his enterement Þai gan make a parlement To whiche parlement was yfet Al þat hadde power gret Of þis lond al about Þider com wel gret rout Of kinges erls baroun and kni?t Princes doukes mani ypli?t, Non no wist hem among Þat Arthour of þe king sprong Bot sir Antor and sir Vlfin And þe gode clerk Merlin, Ac for in spouse he nas bi?ete No man no most it wite. Þis parlement last mani a day To chese a king of gret noblay To þe hei?e and to þe lawe To gouern hem in her lawe Ac þai no mi?t nou?t acord For ich of hem wold be lord, Þis last half ?er so Þat þai no mi?t comen at on þo. On Cristenmesse-euen þe bischop Brice Kid þat he nas nou?t nice Þer he was among hem alle Þis wise he gan hem calle ‘Lordinges’ he seyd ‘?e no may acord Forto chese ?ou a lord Þerfore y pray for loue of Crist Wircheþ now bi gin and list It is a wel gode time apli?t. To chirche goþ al toni?t And pray to Crist so gode and fre A king ous sende þat bihouesum be To þe ri?t o?ains þe wrong, He graunt to chesen ous among And þat we haue þerof tokening Tomorwe at our seruise ending And þat it so mi?t ben’ And euerichon seyden ‘Amen.’ Þus þer ?ede more and lasse Ani?t to chirche amorwe to masse And maden solempne bisecheinge Forto haue a ri?tful kinge And þo þe seruise don was Outward þai wenten her pas— Tofor þe chirche-dore þai founde A ston stonden on þe grounde Long and hei?e forsoþe to say Þerin a swerd of gret noblay, King and douke baroun and kni?t Ich hadde wonder of þat si?t Þe bischop com and it sey?e And þonked Ihesu Crist on hei?e. Ichil wele þat ?e it wite On þe pomel was ywrite ‘Icham yhot Estalibore Vnto a king fair tresore’ (On Inglis is þis writeing ‘Kerue stiel and iren and al þing’). Þe bischop seyd to hem anon ‘Þis swerd who drawe of þe ston He schal be our king ymade Bi Godes wille and our rade’— Þai ?aue al herto concentement. King Lot proued verrament Out it to drawe anon ri?t Ac he no mi?t for alle his mi?t, King Nanters no king Clarion No mi?t it drawe out of þe ston No no gentil man of priis No mi?t it ones stiren ywis. Þider com ich noble blod And to Candelmesse þer it stode, Al þat was born in Inglond On þis swerd cast his hond Ac for liif no for deþe Þai no mi?t it stir vnneþe, Þer it stode til Ester-tide; Þider tocomen men ful wide Fram þis half se and eke bi?onde And nou?t þai sped bi Godes sond, And ?ete it stode to Pentecost; Þer com þider mani an ost To turnaien in þat tide Almost fast þerbiside. Kay his sone, sir Antour Him made kni?t wiþ gret honour— Þis Kay it was þat nas nou?t late Forto souken his moder tate Ac Arturet forsoþe it seke Þat bicom mild and meke; Kay was swiþe noble kni?t, Ac he stamered a litel wi?t Þat he it hadde in nortoure Þurth þe norices coure. Arthour had serued Lot Swiþe long wele y wot, Ac þo Cay was kni?t ymade Sir Antor ?af to Kay rade Forto ofsende Arthour o?ein Forto make of him his swain For he was hardi trewe and trest, Of al þis lond and ?ong man best; Kay was swiþe wele ypaid Al was don þat Antor seyd Arthour com hom and was wiþ Kay, And went hem to þat turnay. Þer Kay contend him apli?t So a wele doinde kni?t Boþe at side and at ende He feld kni?tes swiþe hende; Þo he com amidward About he leyd on so hard Þat his swerd brast atvo, Anon he bad Arthour þo ‘To mi leuedi swiþe hende— Anoþer swerd bid hir me sende.’ And so he dede wiþouten abode Swiftliche hom he rode, His leuedi finde he no mi?t O?ain he went anon ri?t And to þe swerd in þe ston Wel ri?t he gan forto gon No man was þer verrament Ac alle weren at þe turnament. Arthour tok þe hilt bi hond Þe swerd out drawe he gan fond— Ac for nou?t out it cam. In his hond he it nam His hors he lepe vp anon To þe turnay he com son And seyd ‘Haue þis swerd sir Kay Þi leuedi finden y no may.’ Kay þis swerd wele knewe ywis To Arthour he seyd ‘Where hadestow þis?’ ‘Certes’ quaþ Arthour ‘herbi?onde In a ston ich it fond’ (Arthour no sei?e it neuer ar No wist neuer why it stode þar). Sir Kay seyd þo to Arthour ‘Telle it to no man par amour Þat þou þis swerd out drou? And þou schal haue gode ynou?,’ Arthour seyd ‘Certes nay.’ Forþ went anon sir Kay And ledde his fader sir Antour To þe chirche of seyn Sauour And seyd ‘Ichaue þis swerd out drawe Þat ich be king it is lawe.’ Sir Antor biheld þat sword And seyd at þe first word ‘Þou gabbest me bi God aboue! ?if þou say soþ eft þou it proue For bifor þis hei?e men Þou most it pelt in o?en And bot þou mi?test drawe it out Þe wold schame berd and snout.’ Þai wenten boþe to þe ston And Kay pelt it in anon Ac þei he war strong and wi?t Drawe it out he no mi?t, Þo bispac him sir Antour ‘Telle me sone par amour Who it was þis swerd out drou?,’ And þo stode sir Kay and lou? ‘Sir’ he seyd ‘bi Godes sond Arthour toke it me in hond.’ Antor cleped Arthour þo And dede him to þe ston go And boþe swiþe and eke soft In and out he pelt it oft, Antor was hereof ful bliþe And drou? Arthour to chirche swiþe And seyd to him priueliche þo ‘Arthour listen now me to, Seþþen þou were born verrament Ich haue ?ouen þe norisement’ And þer he teld him al þe cas Hou he bi?eten and born was Hou his fader was þe king And hou þurth his bisecheing ‘Kay mi sone a norice y toke And þou mi wiues tate soke.’ Þo seyd Antor ‘Nim coure Mi sone þou art þurth norture It nis no ri?t þat þou me werne Ri?tfulliche þat y wil ?erne Ich pray þe graunt me a bone Þat ich þe wil axi sone— Ich þe wil help, sone Arthour, King to ben wiþ michel honour.’ Þo bispac Arthour þe hende ‘Crist of heuen me defende Þat ich þe wern ani þing Of what þou makest axing.’ ‘God þe for?eld’ seyd sir Antour ‘Now y þe pray par amour Þi steward make mi sone Kay, So long so þou liue may In nesse in hard y pray þe nowe In al stedes þou him avowe— And y schal þe help in þis nede Þurth Godes help þat þou schalt spede.’ Þo bispac him sir Arthour ‘Y graunt þi wil sir Antour Þat Kay þi sone be mi steward, Y schal him avowe in nesse and hard, When ich euer faile Kay Crist me for?ete þat day.’ Forþ ?ede Antor anon ri?t And sir Arthour made kni?t, First he fond him cloþ and cradel Þo he fond him stede and sadel Helme and brini and hauberioun Gaumbers quissers and aketoun Quarre scheld gode swerd of stiel And launce stef biteand wel, Þer he ?aue him anon ri?tes To his seruise fourti kni?tes, Amorwe þai went to turnament And so þer dede verrament Þat ich day sir Arthour Þe los he bar and þe honour. Amorwe Antor þat was nou?t nice Went to þe bischop Brice And teld him he wist a kni?t Boþe gent and noble apli?t ‘Þat schuld be our king wiþ lawe For he may þat swerd out drawe.’ Þe bischop was herof bliþe And sent after Arthour swiþe, Toforn al þe hei?e of þe lond Arthour tok þe swerd in hond He drou? it out and pelt o?en Wonder hadde mani men For no man stiren it no mi?t Bot he on y ?ou pli?t. King and erls wiþouten dout Þer gun him anon rebout Forto prouen his maner Ac euer he was of milde chere No couþe her non better deuise Þan he hem answerd in al wise, Sir Antor him halp also Þat he was king chosen þo And þer was boden to his gestening Mani prince and mani king, Al þat euer com wold At seyn Ion tide com schold. Merlin com hem bitven Sir Arthour þe prince to sen Of whos come miche blis Sir Arthour made ywis, Swiþe anon hete Merlin Men schuld ofsende þe douke Vlfin Sir Iordains and sir Bretel Þat hadde yben wiþ Tintagel. Al þre þai comen swiþe Merlin was þerof wel bliþe Merlin seyd ‘Y wil ?e wite Hou þat Arthour was bi?ete’— Þer he told hem ende and ord Of his bi?ete eueri word Wharof Vlfin wittnes bar And seyd certes þat he was þar And Antor bar witnesse þerto And seyd þe king him seyd so. Þo loued Iordains and sir Bretel Sir Arthour wiþ hert lel For loue of Ygerne fre Her leuedi þat hadde ybe His men þo þai bicomen swiþe To help him vp deþe and liue, Þis barouns and eke Merlin Wenten to þe bischopes in And al him teld fair and ?erne Hou Arthour was bi?eten of Ygerne, Þe bischop þonked God so gode Þat he was of þe kinges blode. Merlin seyd ‘Listen meruaile ?ou is comand strong bataile Kinges sex at þis fest Þer schul arere michel chest Wharefore ?e schul þan wite wel Boþe in iren and in stiel And loke þat ichon held wiþ oþer As ich man schal wiþ his broþer For ich ?ou bihot al þe honour Schal bileue wiþ ?ou and wiþ Arthour,’ Þar þai biheten þat non nold Oþer fail for no gold, Þe bischop seyd his helping He schuld haue in al þing. What helpeþ it make tale long? Þai hem poruaid alle among Swiþe redi alle þing Þat schuld to þat coroning. Mirie it is in time of Iune When fenel hongeþ abrod in toun Violet and rose-flour Woneþ þan in maidens bour Þe sonne is hot þe day is long Foule[s] make miri song— King Arthour bar coroun In Cardoile þat noble toun. King Lot þat spoused Belisent Com to þis coronment (He held þe lond of Lyoneis Man wel strong and curteys) Wiþ fiue hundred noble kni?tes Hardi and strong and leue to fi?tes. King Nanters com God it wot Þat held þe lond of Garlot Swiþe noble man and wi?t And wele couþe fende him in fi?t He hadde yspoused Blasine Arthours soster fair and dine, Seuen hundred kni?tes y telle þe He brou?t wiþ him of meyne, Of noble destre[r]s and stede Þat swiþe gode were at nede. King Vrien com þerto, Þe þridde suster hadde also Þe lond of Gorre he held ywis He was ?ong man of noble pris XX þousand he brou?t and fiue No better kni?tes nere oliue. Þer com ?ete king Carodas Þe king of Strangore he was A swiþe mi?ti man of mounde And kni?t of þe tabel rounde, Þei he fer hadde yride VI hundred kni?tes he brou?t him mide Þat wele couþe iuste in feld Wiþ stef launce vnder scheld. ?ete þer com king Yder King of þe marche of gret pouwer Wiþ him he brou? pritti score Wi?t kni?tes him bifore. Þer com king Angvisant King he was of Scotlant Of al þe sex he was richest Of grete power and ?ongest V hundred he brou?t wiþ him ywis Wi?t and strong kni?tes and al Scottis. And mani oþer bi souþe and bi est Þider com to þat fest, King and baroun y ?ou say Welcomed hem wiþ gret noblay Biforn hem al þe bischop Brice Arthour crouned and dede þe office; Þo þe seruise ydon was To mete þai turned her pas Þai founde al redi cloþ and bord Vp first ?ede þe hei?est lord Men hem serued of gret plente Mete and drink of gret deynte Þer was venisoun of hert and bors Swannes pecokes and botors Of fesaunce pertris and of crane Þer was plente and no wane Þer was piment and clare To hei?e lordinges and to meyne Þai hadden also noble seruise So ani man couþe devise; Þo þai hadde yeten alle Hei?e and lowe in þe halle To ?euen ?iftes sir Arthour aros To hei?e men of grete los And to haue of hem vmage So it was ri?t and her vssage. As he was fair doinde þis King Lot king Nanters and oþer of priss Of his ?iftes spite hadden And his coroun anon wiþradden, Vp þai sterten wiþ gret bost Euerich king wiþ al his ost And seyd an herlot for noþing No schuld neuer ben her king And þou?t wiþ gret deshonour Forto misdo sir Arthour, Ac Arthour men bitven þrest— Forþ com Merlin in þat chest And seyd he nas harlot non Ac nobler þan her ani on; Þer he teld, al hem bifore, Hou Arthour was bi?eten and bore. Þe wise men of þat lond Þonked Ihesu Cristes sond Þat her king schuld ben Of Vter Pendragouns stren; Þe barouns seyd to Merlin ‘He was founde þurth wiching þin, Traitour’ þai seyd ‘verrament For al þine enchauntement No schal neuer no hores stren Our king no heued ben Ac he schal sterue ri?t anon’— Toward þe king and gun gon. Þe king was armed swiþe wel And alle his frende in iren [and] stiel, O?ain wiþstonden nobliche And al out driuen sikerliche Wiþ swerdes and kniues sone anon Out of halle þe kinges fon. Þe sex kinges were wel wroþe And al her barouns sworen her oþe No schuld þai neuer tviis eten Er þai of Arthour were awreken And swiþe telt her pauiloun A litel wiþouten Cardoil toun. Þe bischop stode on þe castel-wal And gan to preche to hem alle And seyd Arthour was kinges stren Of king bi?eten and born of quen Þe king it wist in his liue Blisced his child and bad him þriue And tok him to sir Antour To norice wiþ gret honour, ?if þai wisten nei?er blod To make him king it nar nou?t gode ‘Ac for he is king and kinges sone Y cors al mididone His enemis wiþ Cristes mouþe Bi est bi west bi norþ and souþe!’— ‘Tprut!’ þai seyden euerichon. Merlin went adoun anon And Arthours frende anon ri?t He told, hei?e and lowe ypli?t, Four þousand among hem he fond Hardi and noble and wi?t of hond Ac alle it were forsoþe fotmen Bot fiftene score and ten, Þe oþer were so gret rout Þat þai wrei?e þe cuntre about. Merlin bad hem noþing drede ‘Bot alle doþ bi mi rede,’ Wiþ him þai went to þe gate anon Wele atired euerichon, Merlin made enchauntement And kest gret encumberment Into þe pauilou[n]s, wild fer Þat brent bri?t so candel cler, And seyd to hem euerichon ‘Now sle swiþe ?our fon!’ Forþ þai went on hors gode To þe pauilouns þat on fer stode And on her fomen smiten anon O liue þai reften mani on Wiþ scharpe speres and swe[r]des kene Tventi score and fiftene O liue-dawe þai brou?ten þere Er þai wist where þai were For her witt was oway go For þe fer þat brent so— And þe oþer her wit binam fulliche Þat com on hem so sodanliche. Þer were so fele naþeles Þat litel sen þe slau?ter wes Ac þurth þis encumbrement Þai flowen alle verrament Til þai com fer oway A mile þennes in o valay; Þer wiþstode þis sex kinges O?ain Arthour wiþ fi?tinges, And her folke wenten o?en Mo þan ten þousand of men Fram þis contek þat were ascaped Sore adrad and awaped. Þe kinges gadred hem togider alle And seyd gret schame hem was bifalle Þat Arthour wiþ a litel punay Hadde ydriuen hem oway, Euerich to oþer þus made his mon ?if þai were of Arthour on Awreken alle þai hadde wonne, Alle þai swore bi mone and sonne Hye schulden abigge þat ich striif— And went o?ain als biliif. Nanter þe king of Garlot Biforn he went God it wot He was a wele limed kni?t Hardi and strong and wise in fi?t, A stef launce he bar an hond Wiþ spores he smot his stede strong, Arthour sei?e where he cam A stef launce anon he nam His fet in þe stiropes he strei?t Þe stirop tobent (þe hors aquei?t) Þe stede he smot and he forþ glode O?aines þe king Nanters he rode. Nanters him mett amid þe feld And hitt Arthour on þe schelde Þat his launce gan to riue And tobrast on peces fiue, Arthour smot so Nanters þo Þat his scheld brak atvo And of his hors so him cast Þat almast his nek tobrast. Þo king Lot sei?e þis Hou his nevou was feld ywis (He was on of þe strongest man Of al þis lond an for an) A launce he tok of gret valour And smot his stede o?ain Arthour, Euerich gan oþer wiþ launces take Þat al to peces þai gun crake Wiþ so gret ire togider þai mett Þat her bodis togider stet, So astoned was king Lot He lese his sadel God it wot And ouer þe croupe of his stede To grounde he fel þat he gan blede. Arthour aforced, him to dere, Ac michel folk com him to were Þer come swiþe michel route To slen Arthour al aboute, Arthour drou? his swerd anon Þat he drou? out of þe ston A kni?t he toke wiþ þe egge Þat him clef heued and rigge Into þe sadel so seyt þe bok Al he hirt þat he toke So sore he leyd on al aboute Þat þai his dintes gun doute. Þis to kinges weren arisen Þat were first of him agrisen Þai and her feren four Wiþ four launces smiten Arthour Al at ones (þat was no glewe) And Arthour stede adoun þrewe Þe king bineþen þe stede aboue Forsoþe sir Arthour was aswowe. Sir Antour al þis ysay Bretel Vlfi[n] and sir Kay Þai com swiþe to þis rideing Forto helpen her king; Kay ful ri?t bigan to bere To king Angvisaunt a spere He smot him þurthout þe scheld And his hauber felefeld And þurth his scholder an ellen long And of his hors to grounde he þrong, And ?ete he feld verrament King Carodas wiþ þat dent— Þat was a dint of gret mounde Þat tvay kinges þrewe to grounde. Vlfin and Nanters met þo Þat her launces brosten atvo Togider wiþ bodis þai metten Þat boþe to grounde þai stetten Þe hors hem lay anoward Þat hem þou?t chaunce hard, Antor wiþ launce þe king Yder To grounde bar of his destrer, Bretel and king Vrien Her launces brust hem bitven, Þerwhiles king Lot wiþ gret rout To sle Arthour he was about. Kay his steward ysei?e þis He was nei?e of his witt ywis Wiþ his swerd he gan him stere His ?ong lord forto were Wiþ pure strengþe of swerdes dint King Lot he feld verrament And was about, him to slen Ac oþer stirt hem bitven, Þer kidde Kay þat he was wi?t For he no feined neuer of fi?t Til þat Arthour y ?ou pli?t Was opon his stede di?t, And þo he was opon his stede Wiþ swerd he gan about rede Sum he binam scholder and arm And sum þe liif—it nas non harm— Non no durst abide more His stroke for he smot so sore. Her ?e schul vnderstond Þat men o fot of þis lond Helden wiþ king Arthour And dede him wel gret honour Wiþ axes staues and wiþ bowe Dede so þat alle þe oþer flowe, And þis kinges flowen also. Arthour after hem gan to go And so he rode wel fele he feld Þat no more no tale teld, He ouertok þe king Yder And wold him heued wiþ his swerd cler Ac a litel forbi he smot, His hors he hit God it wot Þe nek he karf adoun to grounde Doun fel Yder bi Godes mounde; O?ain turned þo kinges fiue And halp him oway wiþ þe liue Ac ich ?ou swere in þat rideing Þai lau?t woundes wel sore biteing Yder þai keuerd naþeles, And þo he brou?t on hors wes Þai flowen also swiþe anon As her steden mi?ten gon And swore al wiþ wordes flegge King Arthour it schuld abigge. King Arthour þo went o?en Togider he gadred al his men And depar[te]de wiþ hem þe tresour Þat he wan, wiþ gret honour, And þo he þonked þe King of glorie Þat him hadde ?ouen þe victorie To ouercomen his fomen. Into Cardoil he went o?en And held fest noble and gent Wiþ his meyne verrament Of al þat euer wald þider gon, Curteyseliche were ressaiued anon, Þis fest last fourteni?t Þat was riche and noble apli?t. Þo þe fest was ydo Merlin com þe king to To Londen he bad him hei?e And þer schewe his curteisie And when he com þer saun fayl He wold him schewe gret conseil Ac nou?t ar he had fest ymade, To al þe lond and made ful glade; King Arthour dede his conseyl And went to Londen saun fail Where þe king sir Arthour Was afong wiþ gre[t] honour. Sone after seyn Iones misse Þe king lete bidden more and lesse Into Londen to his fest Swiche he made and held onest Þurth þe conseyl of Merlin; He seriaunted þo þurth him— Merlin tok þo to ich mester Þat slei?e were and of power. Þo drou? bi half þe clerk Merlin Þe king Arthour and eke Vlfin And Bretel and sir Antour And Kay þe steward of valour And seyd ‘Listen to me now For soþe ichil telle ?ou: XI kinges and doukes on Han ysworn Arthour to slon Swiche is now her parlement Now in þe marche verrament, O?aines hem ?e no haue no mi?t Bot ?e hauen help to fi?t Y wil ?ou telle what do ?e mote ?if ?e wil finden bote. Mi lord Vter Pendragon Wan vnder him þe king Ban And his broþer Bohort also No better bodis no mowe go Þai were sworn to Vter mi lord, To hem ich rede sende word To lesse Breteine, for it is nede, Þat Vter Pendragon is dede, ?e mot hem sigge verrament Þat he vnto þis parlement Wiþouten abod wel swiþe come To don vmage Arthour his sone; Þai wil comen anon y wot And help þe o?ain king Lot And elleswhere [wiþ] her power, ?ou worþ to hem wel gret mister Herafterward par ma fay— Ichil ?ou tel som day. Þis message sir Vlfin Þou most bere bi conseil min And þi fere schal be sir Bretel Loke ?e ben atired wel Wiþ gode armes on gode stede, Þerto ?ou worþ a litel nede Ar ?e comen o?ain to ous— Now hei?eþ ?ou for loue of Ihesus!’ Al þis hem liked wel And sir Vlfin and sir Bretel Wele hem atired sikerliche And went forþ wel hastiliche. Þo þai com þe se bi?ounde A gret wildernisse þai founde Bitven Fraunce and Breteyne Þai sei?e mani mounteyn and pleine, Þo þai sei?e a litel hem aboue Seuen kni?tes yarmed come Of wiche to her steden smiten And to hem-ward gun priken Wiþ loude cri and bad hem ?eld. Bretel tok his launce and scheld Þat o kni?t sone he mett And wiþ his scharp launce him gret He bar him þurth þe þrote anon Þat ded he fel, ded so ston; Þat oþer he mett o?ainward A dint he ?af him so hard Þe launce ran þe brini þurth Þe kni?t fel ded in a forwe, In his falling brast þe spere— Bretel bar it no ferþere. Oþer to þer come glide Vlfin gan o?ain hem ride Opon a stede stef and strong Wiþ a launce gret and long Þat on he bar þurth scheld and hat Þat neuer seþþen mete no at, Þe oþer o?ain Vlfin brac his spere Ac he no mi?t Vlfin dere Vlfin him ?aue a din[t] of wo Þurthout þe membre and sadel also, Stede and kni?t ouerþrewe anon Þe kni?t brast his nek-bon, Vlfines launce tobrac. Þe þre come þo gret rac Þe oþer foure forto wreken Þe þre gun her launces breken And her noiþer hirt nou?t; Bretel kidde þat he was au?t His swerd he drou?, þat on he hit His heued fram þe bodi he kit, Þat oþer oftoke sir Vlfin And so him hit on þe bacin Þat he him cleue to þe toþ So ous seyt þe brout forsoþ Þe oþer kni?t her lord þat was Wel swiþe went o?ain his pas— ?if he abod ani longere Wele he sei?e it was his lere. Þis ich kni?tes four and þre Wiþ Claudas hadde ybe Wiþ Claudas hadde werred o?an Þe king Bohort and þe king Ban; Claudas was þo ouercome, Priueliche and went to Rome Him to puruay sum socour To wreke him of his deshonour Þerwhile þo kni?tes cert Were ywent into desert To libben bi her robrie— Ac þer hem fel gret vilanie. Þerafter Vlfin forþ him rode And eke Bretel wiþouten abod No lete þai neuer iornaying Til þai com to Ban þe king And þo he com bifor Ban Þus his wordes he bigan: ‘[I]hesus Crist Heuen-king Þe loke sir Ban þe king And þi meine so gent and fre Þat ich here about þe se! Þe barouns of Breteine þe more Tiding þe sent þat reweþ hem sore Vter Pendragon þi lord is ded And is departed þurth Godes red King is made his sone Arthour And þe greteþ wiþ gret honour And bad þe and [þi] broþer gent Com to his parlement Forto wite and vnderstond Of þe lawes of his lond.’ King Ban wiþ noble cher Welcomed þo messanger And seyd her wil do he wold And his broþer also schold, Þe messangers þo he made Wele at ese wiþ gret ferrade Bohort þer after swiþe he sent, Bi on asent and swiþe went Into þis lond wiþ mani fair Forto se þe kinges air. In euerich toun fram Portesmouþe To Londen of gret valoure Men made song and hopinges O?ain þe come of þis kinges No was wonded for drie no wete Þat i[n] lond eueri strete Was bihonged ich say forsoþ Wiþ mani pal and riche cloþ, Euerich man of ich mester Hem riden o?ain wiþ fair ater In euerich strete damisels Karols ledden fair and fels. Þo þai were to court ycome Þai were hendeliche welcome, Himselue þe king Arthour Hem com o?ain wiþ gret honour, Curteiseliche and hem gan calle And anon ledde hem to halle Wiþ her broþer Gvinbaut Noble clerk so Dieu me saut In þe sterres he was þe best deuine In al þe warld wiþouten Merlin. Þer atwot þe clerk Merlin At þe fest þe douke Vlfin And Bretel þat was his felawe Hou þai hadde þe kni?tes yslawe, Ac al þat euer herden þis Wonder hadde þerof ywis Þat he told her bataile And þer no com nou?t saun faile And namliche Bohort and Ban And Gvinbaut þe þridde man; Þere þo men mi?t yhere Þe queintise of þe spere Of þe sonne of mone and ster, When þe welken turned of herre, And of mani priue werk Bitven Merlin and Gvimbaut þe clerk. Herafter sone Merlin swore And sir Vlfin and sir Antore And sir Kay and sir Bretel Tofore þe king on o messel Þat Arthour was Vter stren Bi Ygerne þat was his quen, Þerafterward sone forsoþ Þe kinges swore Arthour hold-oþ And deden him also swiþe omage So it was ri?t and vsage, And þo held Arthour fest apli?t Þat last ful fourten ni?t Of ich riches and deinte Certes þer was gret plente. Þo was þer made a turnament Þat was swiþe noble and gent Of bacheler and ?ong kni?t Swiþe strong and swiþe wi?t, Þo þat were of ?ond half O?ain þo weren of þis half. Þe best was Lucan þe boteler A ?ong kni?t of grete power, Wiþouten þe steward Kay (He was a kni?t of gret noblay), Grimfles Maruc and Guinas (Ich of hem wel noble was) Placides and eke Driens Holias and Graciens Marliaus and Flaundrins Sir Meliard and eke Drukins And also Breober[i]is Þese born oway þe priis, No man no herd of fairer Turnament no nobler. Þo al þis mirþe was ydo Merlin com þe king to And to hem seyd ‘Bieu sengours ?e ben yswore to king Arthours ?e mot boþe wiþ him ride To Leodegan of Carmalide For bi mi rede he schal spouse Gvenour his douhter precious Sche is boþe fair and wise Of al þe lond sche berþ þe priis; Hir fader Leodegan Is a swiþe noble man Ac king Rion wiþouten lesinges Him werreþ opon wiþ tventi kinges, Þere ?e mot him help ywis Forto win los and pris.’ ‘Certes’ quaþ king Ban þe gent ‘Þerto we han gret talent ?if king Claudas in our lond Þerwhiles nold ous wait no schond For he ous haþ werred long Wiþ vnri?t and michel wrong.’ ‘Nay’ quaþ Merlin ‘drede ?ou nou?t ?if þou lesest þerfore ou?t For þe mountaunce of pani on Þou schalt han hundred o?an.’ ‘To þat couenaunt’ quaþ Ban þe king ‘We beþ redi in al þing Anon to go wiþ king Arthour To his manschipe and his honour.’ Merlin seyd ‘Bi seyn Ion Arst ?e mot anoþer don, XI kinges and a douke Beþ hiderward wiþouten dout To slen Arthour and his man In þe forest of Rokeingham Þere ?e mot help him were Vnder scheld wiþ swerd and spere.’ ‘Allas’ quaþ Ban ‘for Cristes sond We no haue no folk of our lond,’ Quaþ Merlin ‘So God me spede No schal ?ou faile non at nede.’ Þer it was forboden anon Ich man bi way forto gon Noiþer mile tene no fiue Opon pain of her liue; Þis was don for non oþer þing Bot for aspies andwaiteing, Whereþurth alle weren yhent Þat fram þe barouns weren ysent And non com o?ain verrament To wray þe kinges parlement. ?ete Merlin went to Rokingham (Vlfin and oþer wiþ him he nam) Mani pauilouns and telt And dede þerin flesches and selt And oþer store of mele and win And tok it to lok sir Vlfin And bad he no schuld lete passe Noiþer þe more no þe lasse Þat mi?t bere ani tiding To þe barouns of her king No of his parlement— No þai no deden verrament. Þo ?ede Merlin to Ban þe king And tok of him his kinges ring And to king Bohort also, To lasse Breteine he ?ede þo Ouer þe se in on ni?t Fele iurnes y ?ou pli?t For in þe brut ich it lerne To Leonce of Paerne Þat was kinges Banes steward A wise man wiþ hore bard And to Farien wel noble kni?t Bohortes steward þat was apli?t And schewed hem her lordes ring And bad þai schuld him socour bring; Leonce and eke Farien Togider brou?ten her men Fourti þousand þat were teld On stede in armes swiþe beld, XV þousende þai leten þere Her lond to kepen and to were And xxv þousend wiþ him toke So we finden in þe boke Wiche ouer se þe clerk Merlin Brou?t and loged bi Vlfin. To kinges court he gan þo fare And asked ?if þai weren ?are For her fomen were nei?ehond, King Ban seyd ‘For Godes sond Whi no hastow brou?t me socour?’ Merlin seyd ‘Al rady to ?our honour’— Þo þai di?t hem swain and kni?t And wenten þider þat ich ni?t. Þo þai þider weren ycome Ordeind and teld her þrome Fourti þousand men þai founde To batail men of gret mounde; Michel ioie made king Ban And Bohort also of her man For þai deden þere finde XXV þousinde, Arthour hadde þousandes fiftene And namo also y wene, For al þe barouns and þe kinges Were in þe marche wiþouten lesinges Wiþ al þe men y ?ou say Þat þai mi?t hem puruay. To slen Arthour lasse and more Al þai hadde togider swore Ac forsoþe non of hem No wist of Arthoures men Ac we finden in þe boke Þat þai hadde þer bispoke On Arthour wiþ her route Þai wold happen al aboute And hem to taken in þe forest When þai sei?en time best. To, þis tresoun forto don, Com þe king Clarion Þat was king of Norþhumberlond Wiþ seuen þousand kni?tes strong. King Brangores þat held Strangore Þider com bi Godes ore And brou?t wiþ him fiue þousand kni?t In bataile þat were strong and wi?t. Cradelman king of Norþ Wales Hardi man and wise of tales Sex þousend þider he brou?t Of liue or deþe þat litel rou?t. A king þer com, ‘of an hundred kni?tes’ His name was cleped bi ri?tes For he no ladde neuer lasse rout Þan an hundred kni?tes about, He was king wel fer bi norþ A wel strong man and michel worþ Kni?tes he brou?t four þousinde Men no mi?t non better finde. King Lot þat held londes tvo Leonis and Dorkaine also He brou?t seuen þousend kni?tes Swiþe hardi and stronge in fi?tes. ?ete þer com king Carodas Þat of þe rounde table was Seuen þousand he brou?t also No better kni?tes no mi?t go. Nanters þe king of Garlot Þider com God it wot Vp Arthour, þat was wroþ and grim Sex þousinde he brou?t wiþ him Stronge kni?tes and noble saun faile Þat wise and hardi were in bataile. ?ete þer come king Vrien Wiþ sex þousand of wi?t men Wele atired on gode destrers, Wiþouten fotmen and squiers. ?ete þer com king Yder Wiþ fiue þousand of gret power. ?ete þer com king Angvisaunt Þe riche king of Scotlaunt Wiþ sex þousende kni?tes, beld Boþe in toun and eke in feld. ?ete þer come þe douc Estas Erl of Canbernic he was (Arundel was hoten þo Cambernic wiþouten no) He brou?t wiþ him þousandes fiue Non better nere oliue. Alle þese priueliche To Rokingham com sikerliche And loged hem in þe forest Stille wiþouten ani chest Wiþ al þat þai procoure mi?t Boþe of baroun and of kni?t, Ac Arthour was wel stilly Wiþ his folk nei?e hem bi— Noiþer baroun no king Nist nou?t of his being. Þe fertþ ni?t after her soiour Merlin bad þe king Arthour And Bohort and king Ban Hem atiren and her man And com wiþ him anon ri?tes And kiþe ?if þai were noble kni?tes; Boþe in iren and in stiel Þai hem armed swiþe wel, Ar day þre mile-way And wiþ Merlin went y say. In þis time Lot þe king In bed was in gret meteing, Him þou?t water winde and rain In her teþ was hem o?ain Her pauilouns ouerþrewe þe þonder; He ofwoke and had wonder His sweuen he teld his feren hard Þai him axed whiderward Him þou?t þat his sweuen bar, Þe soþe anon he teld þar. Þiderward wel swiþe an hye Þai senten spies forto aspie Þis spies anon forþ stetten And wiþ Merlin sone metten And wiþ Arthour king of los, Of þat meteing hem agros. Merlin hem sei?e and bad hem bide, Fleand oway þai gun ride And euer grad ‘Traisoun traisoun!’ Þe oþer herof herd þe soun And hem atired verrament Ac Merlin cast enchauntment Þat her pauilouns on and alle To þe grounde gun to falle And so ich in þe boke yfinde Þe mest part he made blinde, King Arthour and Bohort and Ban Opon hem smiten onan And eke alle her ferrede Wiþ hors fete on hem trede Wiþ speres stong wiþ swerdes korwe Ten þousende kni?tes bi þe morwe Ar ani of hem mi?t hem stere Oþer sen abouten, hem to were. Ac naþeles þis xi kinges Flowen oway wiþ michel genge A litel þennes intil a lowe; A loude horn þai gun blowe, Of her kni?tes and gaderd hem so Togider þritti þousende and mo. Ich king [hadde] to his dale Þre þousand gret and smale, Her hors girten and sadels ri?t And made hem redi forto fi?t On þe hille þai gun ten Arthour and his folk to sen Þo sei?e þai seuen baners, Of whiche Lucan þe boteler Of þe first maister was For swiþe hardi man he was, Grifles ladde þe secounde A wi?t man of gret mounde, Þe þridde folc ladde Bretel Strong [kni?t] and doinde wel, Þe ferþ baner ladde Kay Þe kinges steward of noblay, Þe fift baner ladde Vlfin A noble baroun gode afin, Ich hadde of þis to his baner Þre þousand of gret power; Arthour on hors sat stef so stok And gouerned þe seuend flok And ladde wiþ him four þousinde Wi?t men and wel doinde. Þe oþer no mi?t ben ykidde Bihinden hem þai weren yhidde. King Lot king Nanters and king Vrien And king Carodas wiþ his men Þis foure bihinde were And lete þe oþer al forþ fare, And in þe sonnes vpriseing Bigan certes þis rideing Þer mi?t men se þe baners roten Þe stedes forþ wel ?ern schoten, Þo þai first oþer metten Ich oþer wiþ launces gretten Mani in sadles held hem stille And mani also of hors felle Mani brac his spere þare Mani oþer þurthout bar. Kai þan felled þe king Yder Wiþ his spere of his destrer, Þe king of hundred kni?tes Kay doun feld anon ri?tes, Kay vp stirt and king Yder Afot fou?ten wiþ swerdes cler, On boþe half so com her men And swiþe stirten hem bitven. Þer come Lucan þe boteler And bar Eustas of his destrer, Eustas þe douke of Arundel Bi Yder stode and werd him wel. Grifles feld þe king Clarion, Þe king of hundred kni?tes com And hit Grifles bi þe side Of his stede he gan doun glide, Vp strit Grifles and stode bi Kay And fau?t so a kni?t of noblay. Forþ com Vlfin and eke Lucan And feld king Cradelman And wiþ oþer kni?tes mo Riden he [þe] kni?tes to, Þe douke Grifles and þe steward Kay On hors þai brou?t par ma fay; Þo þai were mounted y sigge apli?t Þai kedden her noble mi?t Þan þe king of þe hundred kni?tes Kay doun feld anon ri?tes And þre kni?tes al arawe He binam þer her liif-dawe. Arthour wiþ his mi?ti hand Feld king Brangors and king Anguisaunt— Þo were afot seuen kinges Gret slau?ter was at her rideinges Þat þai no mi?t nou?t keuer her destrers For her alder powers. King Lot and king Carodas And Nanters þat bihinde was And eke þe king Vrien Wiþ tvelf þousand of strong men Þe hors of baundoun lete þai frem And come flingand wiþ al her men So Arthours folk þai metten And of her steden mani stetten, In þat ich hard meteing Al þai socourd her kinges And brou?ten hem on her steden Þe better þo þai mi?t speden. Þer wer fele of hors yfeld And kni?tes yslawe vnder scheld, Ac þer schewed king Arthour At þat batayl gret vigour; Of his men mani feld ware, Now he was here now he was tare And chalanged his men bi ri?t And wi?tlich bigan for hem to fi?t Wiþ his swerd of gode egge Sum he clef to þe rigge And sum he smot þe nek atvo And sum he smot þe schulder fro. Þe oþer kinges were wi?t also Arthours folk þai deden wo— XXX þousand forsoþe y wene Fou?ten þer o?ain sextene. Lucan Grifles and king Arthour Vlfin Bretel and sir Antour Þis ich seuen saun fail Þe cark hadde of þe batayl, Þe folk descomfit hadde men sen No hadde her mi?t þe better ben. Ac in al þis sur carking Merlin com to Ban þe king And seyd ‘Sir time it is Þou help king Arthour ywis’ Also swiþe þan Ban þe king Went forþ wiþouten letting. Farien a kni?t of gret power He was douke of þe first bane[r], Maruc loked þe secounde A kni?t of swiþe gret mounde, Of þe þridde maister was Þe noble king Belias, Þe ferþ ledde Bleoberiis A baroun of wel noble pris, Þe fif[t] ladde Gracian Strong baroun and noble man, Þes fiue so y finde Led of men fiftene þousinde Þer ich of hem hastiliche W[ent] hem forþ hardiliche; Bohort afterward cam Wiþ four þousand of noble man In þis world wele to fi?t No were yhelden non better kni?t. Also þai maden þis [s]ailing Þe oþer com on hem smiteing Wiþ her speres and feld to grounde Mani þat þai þere founde. In þis time king Lot Went out of þe plas God it wot And king Nanters and king Vrien Wiþ mani noble of her men And king Carodas þe wi?t And king of þe hundred kni?t Þese so michel pite sei?en Þat þai wepe wiþ her ei?en For þe sle?ster of her man, And sore þe dede of king Ban And Bohort also his broþer— Þere no schuld go no noþer. Adoun þai li?t and her hors girten, Wiþouten stirop þerin stirten Euerich of hem nome in his hond A launce boþe stef and strong. King Nanters king Lot king Karodas Þis men armed, wiþ gret ras King Ban þai hitten alle at ones Adoun þai þrewe him on þe stones, King of þe hundred kni?tes and king Vrien King Bohort þai riden o?en And hitten him boþe at a dent And feld his stede verrament, Ac Ban vp stirt and Bohort also And wele hem wered o fot bo Þe oþer hem were about to dere Ac manliche þai gun hem were. King Arthour sei?e doun king Ban Swiþe wo him was forþan His stede he smot þider anon; A kni?t þat was about, king Ban to slon On þe helme he smot forsoþ Þurth helme and palet to þe toþ And pelt doun þat bodi dede And tok þat stede gode at nede, King Ban þan þurth fine mi?t On þat stede lepe apli?t Þo he þe stede was opon He ?aue a nedel of his fon; Anoþer king Arthour hitte Þe bodi to þe nauel he kitte Fro þe scholder y tel ?ou It was a dint of gret vertu, Arthour pelt adoun þat buke Þat hors he lad Bohort þe douke. Þo þai on hors seten boþe Þai were aschamed and eke wroþ So we finden on þe boke Who þat ani of hem oftoke Of liue no hadde þai no bote Ac to þe deþ went God it wot. What gette it al to tellen here? Arthur and Ban and her fere So michel pople toforn hem slowe Þat her enemis hem wiþdrowe And gun to fle to on brigge Þat þai toforn dede l[e]gge. Þer spac Morganor on hast King Vriens sone o bast (He was on of þe best kni?t Þat mi?t held swerd in fi?t) He seyd ‘Sir listneþ alle, O our folk we moten calle Bi on horn þat y schal blawe Oþer þai worþ alle yslawe And destroied of our fon,’ Þe kinges seyd ‘Þat is wele don.’ Morganor þo gan to blowe Þat folk so gun his horn knowe Swiftlich al þai gunnen flen And to þe kinges socour ten, Þo þai comen to þe brigge Ich on oþer gan to legge Ac also wolf þe schip gan driue Arthour smot hem after swiþe And king Ban and her men Slou? of hem þousendes ten. Þer þai hadde mani slawe Ac Merlin gan hem wiþdrawe And seyd o?ain wende þai schold Þe siluer to part and þe gold And mani oþer riche þinges Þat þer hadde left þe riche kinges, Arthour þou?t gode afin Þe riche conseil of Merlin (Þe oþer oway þai leten flen) And gan o?ain wiþ his folk ten; Of gold of siluer and noblesse Þai founden grete riches Arthour it ?af Bohort and Ban And bad it part among her man— So þai deden, wiþ gret honour To hem and to þe king Arthour. After þat gentil parting To Londen went Arthour þe king And king Bohort and king Ban And alle her noble man, Fourten ni?t Arthour held fest Swiþe noble and swiþe onest. Þo þe fest ydon was Merlin teld Arthour þat cas Arthour he seyd þis þinges ‘No drede þe no more of þis kinges Now þai han ymade it tou? Sone hem worþ to don ynou? E[r] þan com þe Trinite Ich wald ?iuen o cite Wiþ þat þai hadde made acord And þat þou were made her lord, For here is comand to þis lond Gret hunger and here-gong Sex hundred [þousand] Sarra?ins Forto awreke þe douke Angis Þis lond þai comen al about, Of hem no þarf þe noþing dout Her schal com a bachelrie Of þe to haue cheualrie And of þe to ben made kni?t And for þi lond þai wil fi?t Þai schul don mani agrise Of hem þi los schal arise; Þou schalt hem alle knowe wel And of þe kinges wite eueri del Þai schullen hauen in her lond Of wer to don ful her hond. And ich ?ou sigge Bohort and Ban Sendeþ hom al ?our man ?our lond to loke and ouersen Bot it swiþe fewe ben, Arthour schal alle his tounes Astore wiþ flesche and venisouns Wiþ corn and mele and men strong O?ain her fon to werre long, And þou Arthour me schalt abide Bitven Inglond and Carmelide In þe toun of Brekenho Til ich meself þe com to.’ Þis was do wiþouten doute, Arthour his tounes stored aboute Wiþ corn mele flesche and fische And wiþ men strong ywis; Þe douke [D]o wiþouten fable Of Cardoil hadde ben constable, Of Londen bi Merlines rade He was þo constable ymade. Leonce he sent hom of Paerne Ban and Bohort, swiþe ?erne, And þe douke also Pharien And þe baroun Gracien Wiþ her ost þe lond to loke So we finden on þe boke King Arthour Bohort and Ban Wele wiþ sex score of her man Went hem to Brekenho So Merlin hem seyd to Bitven Inglond and Carmelide Merlines com forto abide Þat þo fro hem was ywent Þai nist whider verrament. Þo þai hadde þere a while abiden On a day out þai riden And sei?e com bi on lowe An eld cherl wiþ aruwe and bowe Þe cherl bent his bowe sone And smot a doke mididone And wiþ a bolt afterward Anon he hitt a maulard. Þis foules he nam þo O?ain þe king he gan go Arthour him asked as y ?ou telle ?if he wold þo foules selle, Þis old man seyd par ma fay He wold hem ?iue for monay. Þe king him axed, so most he liue Hou he wold þe foules ?iue, Þeld man seyd ‘Sir king Nou?t þou schust make hucking Ac þou schust hote hem bere forþ And tviis ?iue me þe worþ Fo[r] ich þe wold soner ?iue Þis to foules so mot y liue Þan þou a pani of þi gold Þat liþ bidoluen depe in mold’— Wiþ þis word þe foules to Sir Kay he tok hem bo. To þat eld seyd Arthour ‘Who teld þe of mi tresour?’ ‘Certes’ he seyd ‘þe clerk Merlin For swiþe late y spac wiþ him.’ Þe king nold him leue nou?t, Þeld man seyd him no rou?t ‘For king’ he seyd ‘þou hast of me And y no haue nou?t of þe.’ Bretel and Vlfin him vnderstode And seyd anon wiþ milde mode ‘Sir, God þe ?eld þis foules to ?iftes þou hast him ?euen mo And ?ete þou schalt wiþ Godes mi?t Mo presantes and ?iftes him di?t’— Þer þai wisten bi Vlfin Þat þis eld was Merlin. Merlin him schewed to king Arthour And he him kist wiþ gret honour And Bohort and Ban and oþer swiþe Of his come weren bliþe. A damisel of gret valour Was þo comen to king Arthour To knowe him lord and don omage Þat sche no hadde afterward damage, And alle hir kni?tes deden also Þat wiþ hir were comen þo, Li?anor þat may was hot Erl Siweinis douhter God it wot. Þo Arthour hir hadde ysei?e Bi hir he wald haue ylei?e So he dede þurth Merlin A child he bi?at hir in Þat wex seþþen of gret mounde And kni?t of þe table rounde. Þere þai soiournd euerichon Til þat lenten were half agon. Lete we hem þer stille be And of þe kinges telle we XI, þat flowen are Hou þai bicomen and whare. In time of winter alange it is Þe foules lesen her blis Þe leues fallen of þe tre Rein alangeþ þe cuntre Maidens leseþ here hewe, Ac euer hye louieþ þat be trewe. Þe kinges þat descomfit ware Al day and al ni?t hadde yfare On hors, armed, wiþ gret hete Wiþouten drink wiþouten mete Til þai com to Norhant A fair cite of gode waraunt Norham was þat time y wene A prout cite and strong and kene, Ich ?ou telle at on word King Vriens was þerof lord. Þis kinges alle þider comen ware And hadden sorwe and gret care For her kni?tes were so yslawe And her kin brou?t o liue-dawe Swiche diol þai hadden dayes to Nold þai mete to mirþe do; Vp him stirt Baudamagu A kni?t of gret vertu And seyd ‘Kinges leteþ ben ?our diole is rewþe forto sen ?e habbeþ frendes fer and wide To hem ?e schulleþ nouþe ride And ?our diol to hem speke Þurth whom ?e worþ awreke.’ Þurth his speche comfort þai nome, Þe þridde day and togider come And euerich oþer ?aue swiche solas So þai mi?ten in þat cas, Þat day þai maden hem at aise To bed ani?t þai ?eden in paise. Þe ferþ day euerich aros And sone days hem agros For to hem com a messanger And gret hem wiþ rewelich chere And seyd into Cornnewaile Sarra?ins were comen saun faile And hadde nei?e strued al þat lond Wiþ wilde fere and wiþ brond And þe lond of Dorkaine also Ystroied and don michel wo Nambires þai hadde bilay And destrued al þe cuntray Boþe wiþ fer and wiþ sword, Spard þai noiþer knaue no lord, Þer was so michel pople of hem Þat tellen hem no mi?t men. Þo þe kinges yherd þis In her hertes nas no blis Al her flesche bigan to quake So þe feuer hem had ytake, Ich of hem seyd, allas Þat ani of hem ybore was; Þe wailing þat þai made Today no mi?t ich fulrade Ac swiche sorwe made apli?t Ich of hem fourten ni?t Þat litel mete com hem among Bot ‘Waileway!’ and wepeing strong. At þe fourten ni?tes ende King Brangore wi?t and hende Com him forþ into þe halle And ofsent his feren alle To hem alle þan spak Brangori ‘Yblisced be þe King of glorie Of his grace and of his sending, What helpeþ ous swiche morning? Fond we ous to bistere And our lond sumdel to were. We no haue pouer Arthour o?en For king Bohort and king Ban No for Merlin þe gode clerk Þat can so michel schandliche werk, We no haue deserued of Arthour To haue nonskinnes socour To helpen ous o?ain Angys kende Þat þenkeþ ous forto schende And we haue ylorn our mi?t Nou?t wiþ wrong ac al wiþ ri?t Þat wold haue our lord kende Yslawe þurth lore of þe Fende. Of king Leodegan help worþ ous non For of Yrlond þe king Rion Him haþ awerred to ?er and more Wiþ tventi kinges bi Godes ore, No of king Pelles of Listonei No worþ ous help par ma fay For þe ward of Pelleore His broþer, liþ sike and sore And schel be seke fort þe meruaile Of þe greal be don saun [f]aile, No forþer of þe king Alain No worþ ous noiþer help no main For he liþ sike and sike schal ben For[t] þe best kni?t of stren' (Y haue seyd wherfore it is Þat he bicom sike ywis), ‘No of þe king of þe Marais Normaga of Sorailes No may þer com help to ous For him awerreþ Galaous, No of þe king Bremeins No of þe king Adameins No of þe king Clamadas No may [ous] com no solas For alle hem werreþ Galeus Þe riche king so vertouous; Lokeþ now hou we may spede For we habbeþ wel gret nede.’ Þo bispac Cradelman King of Norþ Wales a wise man ‘Þe best conseil þat y can— Part we alle our man And hire we alle þo Þat we wiþ catel may ago And ich man wende to his cite Þat we wene strangest be And kepe we þe strait wais Oueralle in þe cuntrays And robben hem her sustenaunce, Wiþ skec and don hem combraunce And waiten hem al þe qued Þat we mowe bi mi red.’ Þo bispac sir Lot þe king ‘Gode ware al þis conseiling Ac ich wot when Arthour seþ Þat we of þe payens awerred beþ An oþer half he wil ous anoie And wiþ schond ous destroie.’ Þe king of þe hundred kni?t Seyd ‘Drede ?ou nou?t, y ?ou pli?t Arthour wiþ Bohort and Ban Beþ toward Leodegan And help him o?ain Rion And hem warnisen euerichon Boþe cite and castel Wiþ mete and men swiþe wel Þat hem no stondeþ no doute Of þe payens no of her route, Of him no haueþ non drede For it is soþe þat ich ?ou sede; Mi conseyl is ?e don anon So þou seydest king Cradelman.’ Þis conseyl þai deden þo And senten after mani mo Kni?tes, swaines, man þat wold Winnen siluer oþer gold Forto loke wiþouten asoine Al þe marches of Galoine And of Cornwaile þe pleines And eke þe place of Dorkains And of Gorre also ich say And eke þe entres of Galeway. Alder first Yder þe king Þre þousand hadde of bileueing Þat yslawe no were nou?t O?aines Arthour þan þai fou?t And viii þousand of purchas He hadde also bi Godes gras, And to [h]is strong cite Nante Wiþ alle þis men he wante, And ?ete he hadde þousandes þre Of þe cite bi mi leute; Þis Ider loked wele þe wayes Wiþ his folk in þat cuntreys And payens he ouercam Oft and her mete binam And so wele in armes dede Þat men hem blisced in eueri stede. King Nanters þe wi?t man So went forþ into Hussidan His owhen cite þat was of priis Wiþ þre þousand him bileued ywis In þe bataile þer he was, Wiþ seuen þousand of purchas, And fif þousand in toun he fond Orped men and gode of hond; Þis loked wele þe paþes And þe paiens oft deden scaþes Boþe o lif and eke tresour Þai dede þe paiens misauentour. King Lot went to Dorkaine Wiþ þre þousand bileued wiþ paine Þer he was at þe bataile And wiþ fiue þousand of purchas saun faile, And four þousand he fond in his toun Wi?t men and of grete renoun, And ?ete for his wi?t pruesse And hendeschip and largesse Þre þousand after him come Gode bataile forto done. VIII þousand þo hadde Lot Þat wele him holpe God it wot Þe waies and þe paþes ?eme And of þe Sarrains h[e]m reme And often deden hem gret greuaunce And robbed hem her sustenaunce. Þo went king Clarion To Norþhumberlond anon To his cite þat hete Orlende Wiþ þre þousand þat were hende Þat him bileued at þat fi?t O?ain Arthour þe gode kni?t, VIII þousand he hadde of purchas Þat wele deden in eueri plas, Þe wayes þai deden wele awayt And þe paþes þat were strait And oft deden þe Sarra?ins Grete schame and grete pines. After went anon ri?tes Þe king of þe hundred kni?tes (Aguigines was his name He was a kni?t of gret fame) He went him to Malaot A riche cite God it wot, Þe cite on leuedis was And stode in a wel gret pas Where þe Sarra?ins com and ride, Þre þousand he brou?t him mide Ascaped fram deþes hond; Þat leuedi marched on his lond Þerfore sche com to his socour And fond kni?tes of grete valour Ynou? to loken her lond— And so þai deden wiþ mi?ti hond. After went Cradelman To Norþ Wales þat he cam Wiþ þre þousand of his kni?tes Þat were ascaped fram þe fi?tes, He purchast seuen þousinde So ich in þe boke yfinde Four þousand he fond at hom Þat were bliþe of his com For vnneþe fram hem fiue mile Woned a wiche hete Carmile (Hir broþer hi?t Hardogabran A swipe riche soudan) Of wichecraft and vilaine And eke of nigramace Of þis warld sche couþe mast Wiþouten Arthours so[ster] abast— Morgein forsoþe was hir name And woned wiþouten Niniame Þat wiþ hir queint gin Bigiled þe gode clerk Merlin. Þis Carmile in þat cuntray Hadde a castel of gret noblay Of þat castel hadde socour Þe Sarra?ins and gret recour Wharþurth þe king Cradelman Was soure carked and alle his man, Ac swiþe wele noþelas Þe marche he loked and eke þe pas (Ac Carmile par ma fay Bi Merlines liif-day No mi?t do wiþ hir wicheing In Inglond non anoiing). King Brangore þo went forþ To Estrangore wel fer bi norþ And woned þat wiche biside— Þe more noi?e him gan bitide. Þre þousinde wiþ him he nam Þe slei?t þat were ascaped fram, Sex þousinde he hadde of purchas And fiue of his cite þat was, Þat loked þe cuntray And often dede þe panimes tray. Þis Brangores of valour Ludranes douster þemperour Bi þat time hadde yspoused, A leuedi gent and preciouse, Ac þe king of Hungri and of Blaske Hir hadde first to wiue ytake; Bi hir form husbounde Sche hadde a child of gret mounde Þat was yhoten Sagremor, In ward wiþ þemperour, Þat was air of þempire And of Blaske and of Hungrie— ?e schul here afterward hou Segremor Com to kni?t of king Arthour Whereþurth þemperour sikerliche Him hadde ygraiþed richeliche And hadde him sent [fr]o Costentinenoble To Inglond-ward wiþ mani noble. ?ete went forþ king Carodas Þat of þe rounde table was To Galence his cite A cite riche of gret plente, Wiþ him he hadde þre [þ]ou[s]and kni?t Þat were ascaped fram þat fi?t And þer he fond foure þousinde Noble kni?tes so ich finde And seuen þousand of gret powers He purchasced on hei?e destrers, Þat wiþ swerd and launce and kniif Binomen mani painems her liif And wiþ skekes and wiþ fi?t Þe wayes loked wele apli?t. Þerafter þe king Anguisaunt Went to Coranges in Scotland Wiþ fiue þou[s]and gode kni?tes Alle ascaped fram þe fi?tes, Of purchas he hadde þousendes ten Swiþe wele fi?tand men Wiþouten mani þat he fond In his cite and in his lond; He nas bot tventi mile-way Fram Nambire þat was bilay Of mani þousand Sarrain Whereof he hadde mister fin To fele kni?tes him to helpe To fi?t o?ain þe Sarra?in welpe— So þai deden wiþ chere bliþe Swiþe oft and mani siþe On hem schoten bi wayes and paþes And dede þe Sar[a]ins gret scaþes. Þo went Eustas to Arundel Wiþ þre þousand armed wel Þat were ascaped fram þe batayle, Wiþ seuen þousand sau[n] faile Þat wele loked paþ and way Oueral in þat cu[n]tray. King Vriens bileued stille In Norham sori and eke ille For depart of his felawe And for her men þat weren yslawe, He hadde in alle þousandes ten Boþe wi?t and hardy men Þat anoied bi al her mi?t Þe Sarra?ins bi day and ni?t. Now ?e schul vnderstond Fif ?er þis last in Inglond Þat no corn no was ysowe Noiþer on doun no on lowe, Alle þis ich ?eres fiue Þis kinges þus ladde her liue Wiþ þat þai mi?t reue and robbe Of Sarra?ins wiþ swerd and clobbe, Þe lowe folk in þe cuntray Were yslawe for nou?t al day— And alle yslawe hadde yben No hadde sir Wawain to hem sen Þat was þo a bacheler Iolif and of strong power. Ac ar ich ?ou more þing Of paiems telle oþer king Of Nanters sone and of his feren Noble þing ?e schullen yheren His sone was hoten Galathin— Now listneþ wele for loue min. Of Ygerne þat ich er of spake Hou Hoel hir hadde spoused to make— On hir he bi?at Blasine gent And so he dede Belisent King Nanters hadde spoused Blasine And Lot Belisent fair and dine Y wil wele þat ?e it wite Nanters in Blasine hadde bi?ete A fair ?ong man Galathin Wi?t hende and gentil afin, Lot bi?at in Belisent Four sones swiþe gent Gveheres and eke Wawain Gaheriet and Agreuein. Galathin in þis time Com to his moder Blasine And asked ?if it were soþ Þat men seyd souþe and norþ ‘?if mi nem be king Arthour? Telle me dame par amour.’ Blasine þo bigan to wepe And seyd ‘Sone so God me kepe Mi broþer king Arthour is In on wombe we weren ywis Bot he is Vter Pendragons stren Þerfore þi fader him wold slen, And nere þi fader was slawe in fi?t Nou?t wiþ wrong bot al wiþ ri?t.’ Þer sche him teld anon Arthours bi?ete of Vter Pendragon And alle þe destaunce whi and wharfore Arthours deþ þai hadden yswore, And seyd ‘Sone were þou wiis Or so þou þe heldest of priis Þou scholdest bi day and bi ni?t Wiþ queyntise and al þi mi?t Fond forto maken acord Bitven Arthour and þi lord.’ Galathin swore wiþ wordes bold He nold neuer o?ain [him hold] And seyd he wold of him afong Helme and swerd and launce strong And of him be dubbed kni?t And wiþ him be in pays and fi?t. A messanger he sent anon And badde him swiþe to Wawain gon And sigge him wiþ wordes bonaire He com to þe newe faire Of Brocklond to speke him wiþ Mani word of loue and griþ, Þis erand bar þe messanger Wawain answerd wiþ glad chere Þat ?if he hadde liif of manne He wold speke wiþ him þanne. In time þat þis sond cam Gawinet fram hunting nam, Þre grehoundes he ledde on hond And þre raches in on bond. His moder biheld him and wepe sore And seyd ‘Sone now þi nore! Þou lest þi time wiþ vnri?t Þou hast age to ben kni?t Þou schust leten þi folye Þi rage and þi ribaudye, Þenke on þi nem Arthour Kni?t þat is of mest valour And fond to make gode acord Bitven him and Lot þi lord’— Þer sche told, him bifore Hou Arthour was bi?eten and bore. His breþern seyd he hadde wrong For it was al on him ylong Þat þai her time lorn so And bot he wald wiþ hem go Þai wolden fare to king Arthour And him seruen wiþ honour. Þo bispac him child Wawain Whom Crist ?af boþe mi?t and main ‘Swete dame and breþern þre Wiþ gret wrong ?e blamen me Seþþen ich euer born was Nist y neuer are þis cas, Ac seþþen þus fer comen it is Y bihote þe King of blis No schal y neuer armes afong Bot of king Arthours hond,’ His þre breþer þer on hast Þer biheten anon þat hast. Þo bispac Wawain curteys ‘Ma dame purvaieþ ous harnais And we nil neuer blinne What we may þe acord winne.’ ‘Sone’ sche seyd ‘sikerliche ?e schullen haue neweliche Hors and armes and alle þing Þat bihoueþ to ?our dubbeing.’ Þerafter sone bi Godes sond Galathin went to Brocklond O?ain him com Wawain þe fre Wiþ his gentil breþer þre And in her togider coming Þai maden ioie and gret kisseing. Þo seyd Wawain to Galathin ‘Certes gentil nevou min No hadde it be for loue þine Ich and al breþer mine Were ywent to our em Arthour To seruen him, and make amour Our fader and him bitven Þurth help of Heuen-quen.’ ‘Yherd be Crist!’ quaþ Galathin ‘Þat is desire and wil min For þat ich selue þing Ich made after þe sending Togider y pray þe wende we.’ ‘Bleþeliche’ quaþ Wawain þe fre, Þer þai setten ioifulliche Day to wende sikerliche— And ?if þai no hadde togider ywent Inglond hadde ben yschent. Mirie is þentre of May Þe foules make miri play Maidens singgeþ and makeþ play Þe time is hot and long þe day Þe iolif ni?tingale singeþ In þe grene mede f[l]ou[r]es springeþ. King Lot and þe leuedi Belisent Hadde puruayd her sone gent Fif hundred on hors wel In armour of iren and stiel Erls sones and barouns boþe Alle in sout of o cloþe, Ac of hem, bot nei?en, kni?t Þer no ware y ?ou pli?t; He blisced Gawaynet And Gueheres and Gaheriet And Agreuein þat was so hende And on Godes name bad hem wende. On þis maner dede Blasine King Nanters leuedi dine Hir sone Galathin Sche graiþed in atire fin To hundred feren sche him fond And blisced him wiþ hi[r] hond, Of þis to hundred were xx kni?tes Swiþe noble and gode in fi?tes. Galathin and Gawainet Togider com þer þai hadde sett And wenten forþ in her way Toward Londen forsoþe to say Þai wenden haue king Arthour founde In þe noble toun of Lounde, Þe þridde day in her iurneie Þai were Londen swiþe nei?e Þai sei?en hem com swiþe ner Seuen hundred charged somer And seuen hundred cartes also And fiue hundred waines after go Ycharged alle wiþ ale and bred Wiþ fische and flesche and win red Robbed of men of þe cuntray To leden to her ost oway— For þe poudre of þis charging No mi?t men se sonne schining. Þre þousand seyt our boke Þat robberie went to loke, Þis robberie þan hadde ydon A king hi?t Leodebron And þe king Senigram Swiþe fel and wicke man And þe king Maudelec Þat euer waited scaþe and skec And þe king Sernagare, Of Yrlond al þai ware; Þis four heþen kinges Went to loken þis robbeinges, And were so wroþ þat king Arthour Hadde ywarnist toun and tour Þat þe cuntre aboute Lounde Slowen and brent to þe grounde Men sei?e þe fer fer away Þennes ouer a iurnay, Man and wiif and children bo No hadde þai no pite to slo Þe folk schirsten so hei?e and loude Þat it schilled into þe cloude. Wawain sei?e and herd þis fare And asked men what it ware And þai him teld sone anon So ich toforn haue ydon, Wawain asked where was þe king, Þai seyd, þurth Merlins conseiling He was went to king Leodegon To help him wer o?ain king Rion, Quaþ Waway[n] ‘Bi mi leute We nil suffre now þis pite Seþþen king Arthour is out of lond We wil þe painemes wiþstond And saue his lond—we beþ his men— Til þat he com hider o?en.’ Þat folk abouten him gan ten And asked wat folk it mi?t ben, Þai seyden whos sones þai were And wherefore þai comen þere (Þe folk þat was of þis lond Þonked Ihesu Cristes sond) Chasteleins sones and vauasours (Seþþen wele deden wiþ king Arthours), And fele men of þis lond Þer fellen to þis children hond Fif hundred of wi?t man. Wawain hete on hast þan Euerich man him arme wel Boþe in yren and in stiel And suwen him, for our slei?t He wald awreke anon ri?t; Now hadde he a þousand and hundred to (Of wiche four score and no mo Hardi and wele doinde kni?tes) Þat him suwed anon ri?tes In four parties so y finde And dede hem o?ain þre þousinde And acontred þat carroy. It was passed þe midday And þo fel fro Wawain Sumdel of his mi?t and main— For of his strengþe þe maner Sumdel ?e may lern and here: Bitven auensong and ni?t He no hadde bot o mannes mi?t And þat strengþe him last Fort arnemorwe bi þe last, And fram arnemorwe to þe midday He hadde strengþe of kni?tes tvay, Fram midday fort afternone He nadde strengþe bot of one, Fram afternone to auensong So to kni?tes he was strong; Þis was þe manere of Wawain Of his strengþe and of his main. In þe time of midday On þe paiens he smot par fay Wiþ an ex scharp and strong Þe bite was to fot long, Whom he mi?t take and hitt Þe heued he clef oþer of kitt He hem tohewe ich ?ou swer So flesche doþ þe flesche-heweere He and his hors fram heued to taile Blodi weren al saun fayl Of þe paiems þat he slou? Wiþ gode ri?t and no wou?. Alder next him was Galathin Þat him halp wiþ mi?t fin, What Sarra?in so he mett Wel soriliche he hem grett Þat wom euer þat he hitt Þe heued to þe chinne he slitt Oþer þe scholder oþer þe heued Fro þe bodi was bireued Oþer legge oþer fest Oþer what he mi?t take best, Who so euer he atrau?t Tombel of hors he him tau?t. Wawaines broþer Agreuein Þer him kidde a noble mayn For xx kni?tes al arawe Þer he brou?t o liue-dawe. Þe þridde broþer Gueheres Smot him in amid þe pres, On alle half about he smot And mani slou? God it wot. Þe ?ongest broþer Gaheriet, No child no mi?t fi?t bet Þan he dede verrament Þer he bisett mani a dent Þurth armes out euerichon He clef þurth flesche and bon, Fourti Sarra?ins and mo Þer he dede to helle go. Oþer men þat mid him were Deden nobleliche þere Þai slou?wen and brou?t to grounde Mani paien in litel stounde. Ac certes o?ain Wawain Non no mi?t kiþe his main For arme non ywrou?t wiþ hond O?ain his dent no mi?t stond; Þat he tok he al torof, So dust in winde and aboute drof. Þer he him contende so manliche Þat in litel while sikerliche Child Wawain and his felawe Þis þre þousand brou?ten of dawe Bot tventi paiems þat gun ascape And, fleand oway wiþ gret rape, Of wiche þe ten com bihinde To on ost of seuen þousinde, Wiþ loude voice and to hem gradde ‘Harou painems ?e ben to badde! Cartes and somers ous beþ binome And alle our folk is ouercome And yslawe euerich man Bot we, and oþer ten Þat herebineþe fram ous ?ede More socour to bring hem midde.’ Euerich payem þo was sori And criden a grisely crie ‘As armes for Mahouns sake Þat þis traitour were ytake!’ Þat armes hadde ron þerto Ac som no hadde non þo Ac þai hem hadde laid for hot In þe cartes God it wot Wiche þe children hadde sent To Londen verrament— Alle þe cartes and somers Were sent þider wiþ men of powers. Þis paiens wiþouten let O?ains þis children set O?ain a þousand come seuen Þat was noþing delt euen, Ac þe help of our Dri?t Wiþ Wawain and his gan ali?t No herd men neuer so fewe in lond Noblicher so fe[l]e wiþstond. Þer aros noble bataile A boþe half wiþouten faile, Ac Wawain swiþe noble was For þer he met king Thoas A wi?t geaunt gret and strong Of fet fourtene he was long A king he was of Yrlond, Wawain his ax left an hond On þe helme he him hitt Þat to þe brest he him slit. Galathin mett king Sanigran An vnsely hoge man Wiþ his swerd he him hitt Þat his heued of he kitt. Wawain broþer Agreuain Amid þe pres kidde his main For a left half and a ri?t He leyd on and slou? doun ri?t. Þer com þe king Gvinbat And ?af Gueheres swiche a flat Þat he fel adoun to grounde Ac he stirt vp in a stounde And so smot a Sarra?in Þat he clef his bacin And eke his heued to þe toþ And on his hors lepe forsoþ, Gaheriet sei?e Gvinbat Þat his broþer ?aue swiche a flat And Gvinbat him com sei?e And gan to flei?e swiþe oway— For þe strokes he sei?e him ?eue He no durst abide so mot y liue For þo Gaheriet was ymade kni?t In euerich place and eueri fi?t He kidde ner as miche main So dede his broþer Wawain. Gvinbat flei?e out of þe place Gaheriet on hors his trace Folwed out fram þat ost Wele þe schote of an alblast So we finden on þe bok In o valay he him oftok In wiche valay þe oþer ten Þat scaped Wawain and our men Hadden brou?t þousandes ei?t Of our men to make slei?t; Gaheriet no lete nou?t for þat Þat he no folwed king Gvinbat, And folwed him wiþouten doute Alon amidward þe route And smot him so on þe helme cler And þerof carf a quarter And þe scheld þurth ato Wiþ þe scholder and arme also. King Gvinbat in þat stounde Aswon fel adoun to grounde, Gaheriet þo turned his bridel And swiþe wald o?ain ride Ac þe paiems about him come And wold him han ynome Ac þer he carf wiþ swerd and smot Mani to þe deþ God it wot He nas nou?t tventi winter eld Ac in armes he was beld, Sum wiþ swerd so he hitt Þat to þe chin he him slitt Of mani he smot þe nek ato And wounded and dede michel wo, Non durst him nei?e verrament For doute of his hard dent. Þo þai him dede gret vilanie His hors slou? biforn his ei?e, Gaheriet afot stode And werd him wiþ hert gode Boþe he slou? hors and man Him aboute, fiue and ten, So sore he hitt so sore he smot Non durst him nei?e God it wot. Þer þai þrewen on him anon Stones and kniues mani on Swerdes staues and launces long And wounded him swiþe strong And tviies feld him on þe ston, Allas help no hadde he non, On him þai schoten atte last And deden of his armes on hast Forto haue anon yreued His bodi fram his gentil heued. In þat time a gentil swain Wel gode scour com to Wawain ‘Wawain’ he seyd ‘þi broþer y say Riden ?onder to ?on valay Folwand on heþen king, Me þenkeþ he makeþ long duelling Go we þider for our Leudi Y herd þer gret noise and cri Y dar legge heued min Þat þer ben mo Sarra?in Þat beþ comand hiderward And han þi broþer in hondling hard.’ ‘Allas’ he seyd ‘icham yschent Be mi broþer so yhent, As lef me were to ben of dawe As mi broþer were yslawe,’ And seyd to Galathin ‘Gode nevou, broþer min ?ond bineþen icham adred Þurth his folye he is misled.’ Quaþ Galathin ‘Lete be þi striif And wende we þiderward biliif, While we speki and makeþ tale He may lachi deþes bale.’ Þer þai smiten al about Þai four dassed out of þe rout Galathin and eke Wawain Gveheres and Agreuein, Sum oþer of þe best After þese four þrest; Þo þai sei?en ich ?ou say VIII þousand in o valay Of wiche her maister king Was yhoten Gvinbating, Anoþer hi?t Medalan Boþe wi?t and hoge man. Wawain swiþe among hem smot His broþer to seche God it wot His ex he houe swiþe hei?e Galathin was him wel nei?e Þai laiden on, hem about And toschiften al þat rout (Sum þe scholder and som þe regge He cleued wiþ swerdes egge Of sum þe midel ato he girt Mani he slou? and mani he hirt) Abouten hem swiche slei?st þai made Þat y no may it nou?t al fulrade; Gveheres and Agrevein Schewed also her main Mani þai hitten and smiten þurth Þat fellen ded in þe furth. No fined þai neuer swiche a slei?t What þai to Gaheriet com ri?t And pitouseliche him ligge founde Deueling opon þe grounde, Mani on about him were His armour of þai gun to tere. Þo was Wawain so wroþ His owhen liif was him loþ Þer he smot sore apli?t Boþe a left half and a ri?t, On he smot þat þe dent þrest Þurth helme and heued to þe brest Anoþer on þe schulder he hitt Þat to þe ribbes he him slitt Anoþer he toke aboue þe scheld Þat his heued flei?e in þe feld, Þus he serued mani arawe Also dede his felawen So fele þai slowen hors and man Þat tellen alle y no can; Þos þat Gaheriet held þo Alle hem bifel sorwe and wo No durst no abide lenge Ac flowen oway on on renge. Þo Gaheriet sei?e Wawain He lepe vp wiþ al his main His armes he tok vp anon And swiftliche dede hem opon And toke a swerd in his hond gode Afot mani he schadde blode, A destrer þo ladde Agreuein And toke it Gaheriet bi þe rein And seyd ‘Worþ heron hastiliche!’ And seyd ‘Þou dest foliliche Þo þou folwedest hunting Ani man in þis gret þring,’ Vpon þe stede Gaheriet Lepe anon wiþouten let, Alle his felawes weren bliþe Out of þe route dasten swiþe Anon þai gun hem wiþdrawe What þai com to her felawe. Þese Sarra?ins þo gun vnplie Her baners and after hei?e, To nimen þis children anon Mahoun þai sworen euerichon Vnder hem alle so was y finde Almest fiften þousinde; Our was litel more þan on Ac Crist hem halp wele to don, Our were gode bodis alle Þe Sarra?ins þai gun to talle A boþe half þai laiden on So fast þo [so] þai mi?ten don. Listneþ now gret and smale Hou ?ou seiþ here þis tale: Þe vplondis men þat hadden ladde Cartes and somers so Wawain badde To Londen wel wele þai come. Þe citisains fair in hem nome And asked hem for Heuen-king Whennes com þat noble þing, Alle þai telden hou Wawain And his feren þurth noble main Hadden met toward Lounde Þre þousand, [and] leyd to grounde And þe Sarra?ins hadde yschent And to Londen þat catel sent, And seyden to þe constable þo Þat was yhoten sir Do Þat Sarra?ins seuen þousinde Hadde asailed hem bihinde. Sir Do went to Algate And dede blowe an horn þerate, Of þat cite þe alderman Ich wiþ his ward cam, Þo þai were þider ycome Seuen þousand were in her trome, Þo spac sir Do þat was kni?t Trewe hardi and eke wi?t ‘Loke’ he seyd ‘leue frende Herbisiden ben childer hende Þat han þis ich dawe Mani cursed painem slawe Þat hadden robbed þis cuntray Of al þis ich fair pray, Þis children han hem yschent And þis present hider sent, We were coward and vnhende Bot we holpen þo children kende; It beþ Galathin and eke Wawain Gveheres Gaheriet and Agreuein— Þurth þe grace of Crist Ihesu And þis children y telle ?ou Bitvene Arthour and þe xi king May be pes and acording. As armes' he seyd ‘par amour And dasse we to her socour!’ Wiþouten abod sone anon Her armes þai deden on Euerich of þe alderman His baner biforn him nam And þe constable sir Do His baner toke also, Of þe seuen þousand to þai lete For alle chaunce Londen to kepe And wiþ hem toke þousandes fiue Swiþe gode in fi?t and striue Her steden swiþe þai bistriden And toward þe children swiþe riden. Lete we now ben her cominge And speke we of þe children fi?ting, Þis children fou?ten so y finde O?ain fiftene þousinde And no hadde bot four score kni?tes And fif hundred of squiers wi?t And tventi also þat schulden ben Kni?tes when þai mi?t her time sen And þre hundred of þe cuntray Boþe on fot and hors y say— Þat was a þousand, an hundred las Nas þer namore in þat cas, Ac Gvinbating and Medelan To vnsely hardi man Wiþ viii þousand in a þrome On our folk dasseand come Wiþ strong cours and gret hete So þai hem wald nim and þrete. Gvinbating an hoge spere O?ain Wawain he gan to bere Wawain it sei?e sone on hast His scheld þero?in gan cast, His scheld perced Gvinbating Ac his strong hauberk noþing Þe launce brac atvo apli?t; Wawain nou?t stired ac sat vpri?t His ax he hef wiþ boþe his hond To hit Gvinbating ich vnderstond On his helme he him smot, Þe ax glod God it wot Of þe gode ax þe scharpe egge Fel doun on þe hors rigge And tocarf it euen ato, And to þe grounde wiþouten no Þe kni?t donward gan butten Amidward þe hors gutten— And no hadde Wawain þer o fot ylawe He hadde þer þe king yslawe. Þo þe Sarra?in ysei?e þis Þer com man[i] hundred ywis Her lord to ben bitven And Wawain to nimen or slen, Þe Sarra?in her lord vp nome And on hors sett him sone And sir Wawain þai asailed strong His hors þai slowen wiþ wrong, Him to nim þai deden strengþe— And non durst him nei?e his ax-lengþe Ac þai him þrewe wiþ swerd and spere Him to nimen and him to dere. At þat rideing slou? Galathin Swiþe mani Sarra?in So dede also Gveheres Mani heueded in þat pres Agreuein dede also Mani slou? and dede wo So dede þe child Gaheriet No man no mi?t fi?t bet. Miday passed and none cam Wawain strengþe double gan Þo he seyd and swore ‘Par De Today no schul ?e nimen me!’ Wiþ boþe his honden his ax he hef And fele he slou? in stounde bref In blod he stode ichil avowe Of hors and man into þe anclowe Þat he hadde himselue yslawe, Wiþouten slei?t of his felawe. Þo sei?e he wiþ gret main A paiem smot to Agreuein Þat he fel on his hors nek Him to heueden he gan to bek, Wawain wiþ his ax-helue Lepe þo fet ten and tvelue And ouer al þat bitven hem was To help his broþer in þat cas (Þat ich painem wele he knewe Þat on his broþer nek hewe), Þe paiem seye he mi?t nou?t flen His scheld he kest him bitvene And Wawain s[mo]t on þe scheld Þat it clef and fel in þe feld ?ete decended þat ich dent Þurth þe armes verrament And þurthout flesche and bon and blode Þat at þe girdel-stede it stode. Þat dede bodi he put adoun And lepe anon in þe arsoun And seyd ‘Today ich ?eld ?our rentes Wiþ hard woundes and deþ-dentes, Mi strengþe is dubled bi God aboue And þat ?e schul ?ete today proue,’ And slou? to grounde al doun ri?t Boþe a left half and a ri?t So he smot in al þat route Þat grete hepes him lay about Of mani paiem miscreaunt, Þe brut þerof is mi waraunt. Agreuein also wiþ his sword Of Sesox smot þe nek ford; Þat sei?e Gvinbating, þe qued, Þat Sesox his nevou was ded Wreken him he wold fond A strong launce he tok on hond And smot Agreuein so God it wold Þurth þe hauberk felefold (And þurth þe ruhel) vnder þe arm —He hadde nei?e ?ouen him deþes harm— Þat Agreuein and his destrer To grounde he kest wiþ gret power. Gaheriet Gveheres and Galathin Þo bicome sori afine For ich of hem wende certein Þat dede were Agreuein And wenten swiþe to þat rideing; Galathin smot first Guinbating Wiþ his sword ful but Þat on his arsoun donward he lut, Gveheres him dede more harm For he smot of his ri?t arm, Forþ com swiþe Gaheriet He him þou?t to hit bet For he him [tok aboue] þe scheld Þat his heued flei?e in þe feld; Galathin wit fot him stett Out of his sadel he him pett And Agreuein tok þat destrer And flei?e þeron so a speruer And abouten hem þai redden And her noble strengþe kedden— Þo non of hem no wist þere Whare Wawain was bicomen nowhere. Al þe ost of Guinbating Flowen to Medelan þe king And þo wiþdrou? him Agreuein What he sei?e child Wawain, Al fiue togider þai ?ede And our folk þo ?ede hem mide. Þo þai loked hem biside And sir Do þai sei?e com ride Whom þai knewe bi þe vplondis men Þat bifore were went hem fram Hastiliche þo þai ali?t And on her stedes her sadles di?t, Þis fiue þousand fram Lounde To hem com in a stounde. Þe children were of socour bliþe Opon her hors þai lopen swiþe, Wiþ hem and riden sarreliche Her fon toward sikerliche, O?ain hem com þe paiems fling For þe deþ of Guinbating, Launces þai broken mani on Afterward drou? her swerdes anon— For pouder þat ros hem bitven Non no mi?t oþer ysen. Þer was noble contenaunce In bataile of remembraunce Wawain him conteind þan so Þat men of Londen and sir Do Wonder hadde hou man on Swiche pruesse mi?t don, So mani paiems saun faile Were yslawe at þat bataile Þat þe blod ran in þe valaie So water out of a laie. Þer com þe strong king Medlan And feld Do þat gentil man Þe helme hadde him bireued Forto smite of his heued, No man no mi?t him binim Þat vnsely wiþþerwin Bot Wawain þat bi him cam And he him of his tolling nam, Þat he was gode kni?t he kidde Biforn him þe way he ridde What he com to Medelan Þat vnsely hoge man, Wawain on þe helme him smot (Þe ax sank depe God it wot) What he com to þe brest— Þe paiem fel wiþ iuel rest. Þe Sarra?ins sei?en þis And gun fle wel swiþe ywis, Wawain þan and his nevou And his broþer y telle ?ou And her feren and sir Do And þe gode of Londen also Driuen hem fiue mile-way, And mani of hem forsoþe y say— Of hem þai slou? þousandes þrettene Þat nold no more don hem tene Wiþouten al þe oþer heþen man Þat þai slou?wen tofor þan. Þo þis slei?t was ydo To Lunden al þai comen þo Men hem o?ain comen of þe toun Wiþ wel fair processioun, Of þe cartes alle þe priis Bifor Wawain þai brou?t ywis And sir Do him bisou?t cert So he wald he schuld it part, Wawain seyd to sir Do ‘Wo worþ me þan, wo, Ac to hem þat habben nede mast Departeþ it now on hast’— Wawain was þe better ay Þerfore ypraised par ma fay Þis þing was deled and di?t So hem þou?t best apli?t. Þerafter þis children of mounde Soiournd wel long in Lounde Þat no Sarra?in hem mi?t Noiþer deri bi day no ni?t, Sir Do made hem gret solas And alle þat euer in Londen was, Lete we hem þer soiour And wende o?ain to king Arthour. Marche is hot miri and long Foules singen her song Buriouns springeþ mede greneþ Of euerich þing þe hert keneþ. Arthour went [fr]o Brekingho Merlin, Ban, Bohort also And her feren þritti and [n]i[?]e, Was þer no more compainie Bot in alle fourti and to Alle chosen so mot y go Bi clerk Merlines conseyl Þe wi?test þat he wist saun fail. Forþ þai wenten al in paise What þai com to Carohaise A riche cite of al þing Þer was Leodegan þe king Þat was king of al þat lond And hadde Carmelide in his hond And made swiþe gret pite For he was bilayn in þat cite Of king Rion and kinges fiftene Þat al born corounes schene Þat hadden him and al his man Ouercomen bifor þan, No he no hadde men þat mi?t Him to awreke y ?ou pli?t And conseild him þat ich stounde At kni?tes of þe table rounde And at barouns of þe lond Hou þai mi?t hem were fro schond, Amid þe strete in þat cite Þe king þer stode wiþ his meine On a Palmesonnes-aue Sum conseil of hem to haue. Ri?t þo entred king Arthour And Ban and Bohort and sir Antour And her feren wiþouten doute Al þai comen in on route, Alle it were ?ong man Bot it were þe king Ban And Bohort and Vlfin þe bel And sir Antour and sir Bretel Þis were noble kni?tes fiue And alle of midel liue, Þe oþer al were bachelers Sittand on hei?e destrers. Merlin seyd ‘Þe king is ?ounde Li?teþ al to þe grounde ?e schullen wende on on ring ?our hors schul þe gromes bring, And þou sir Ban þe king To Leodegan so ?eue greteing And sey þe wordes him to Þat we bispeke at Brekenho.’ Hou þai went and on swiche maner Now ?e may al yhere, Of swiche bodis noble and wi?t Tofor men me þink it ri?t Her names to tellen ?ou in sawe Hou þai wenten al on rawe: First wenten þre wiþ gret honour Ban and Bohort and king Arthour King Arthour ?ede bitven apli?t And king Ban him ledde bi þe hond ri?t Bohort him ladde nobleliche Bi þe left hond sikerliche, Alle þe oþer com after þo Ioinand bi hond to and to; Þe ferþ so was Antour Kayes fader of gret valour On his hond ?ede sir Vlfin At euerich nede gode and fin; Þe sext kni?t so was Bretel Of gret noblay strong and lel On his hond ?ede þe steward Kay Þe seuend kni?t of gret noblay; Þe viii Lucan þe boteler A gode kni?t of gret power, Erl Does sone þat loked Lounde Þe ix was ich vnderstonde; Grifles so was tiþe Wi?t he was and noble swiþe Marec so ?ede on his hond On of þe best of al þat lond; Þe xii Drians of þe forest sauage A strong kni?t of hei?e parage, Belias þe lord of maiden castel On his hond ?ede fair and wel; Þe xiiii so was Flaundrin A noble kni?t of gentil lin On his hond ?ede Laninas An hardi kni?t, þe fiftend was; Þe xvi was Amores þe broun A stalworþ kni?t vnder hauberioun Aucales þe rede ?ede him bi, Þe xvii kni?t, strong and hardi; Þe xviii was Bliobel A kni?t doand swiþe wel Þe xix was Bleoberiis, Of gret los and michel priis; Canode þe xx was He no flei?e neuer for no cas Aladanc þe crispe was xx and on Non better bodi no mi?t gon; Þe xxii was Islacides Wi?t and strong in eueri pres Lampades was xx and þre A noble kni?t gent and fre; Þe xxiiii kni?t was A noble kni?t yhote Ieroas, Cristofer of þe roche norþ Þe xxv was forsoþ; Þe xxvi was Aigilin A wi?t kni?t of gentil lin Þe xxvii was Calogreuand A gentil kni?t of noble hand; Þe xxviii was Augusale Of no man no held he tale Wi?t Agrauel was xx and ni?e Ful of wi?tschip and curteisie; Þe xxx was Cleades þe fondling Man sei?e neuer better ?ongling, Þe gode kni?t Gimires of Lambale Þe on and þritti was bi tale; Þe xxxii was Kehedin Fair and wi?t and gentil fin Þe þre and þritti was Meraugis A gode kni?t of noble priis; Þe xxxiiii was Gornain An hardi kni?t of michel main Þe xxxv was Craddoc An hardi kni?t in ich floc; Þe xxxvi was Claries He was ful wi?t in eueri pres Þe xxxvii was Blehartis Bold of dede of speche wiis; Þe xxxviii was Amandan orgulous A kni?t of dede vertuous Þe xxxix Osoman, cert His surname was ‘hardi of hert’; Þe xl was Galescounde Þer nas no kni?t of more mounde Þe xli was Bleherris King Bohortes godsone ywis; Þe xlii Merlin was þar Bifor Arthour þe ?erd bar— Þis alle ?ede hand in hand As y ?ou seyd bifornhand. Leodegan and al his ginge Gret wonder had of her cominge Kni?tes swaines leuedis beld Maden crud hem to biheld Wonder þai hadden euerichon For non no knewe her non. O?ain hem ?ede king Leodegan And him gret þe king Ban Leodegan seid ‘?ou blisse þe rode ?if ?e beþ ycomen for gode.’ Quaþ king [Ban] ‘So Crist me spede Com we nou?t hider for þi qued No for þi schame ac for þi gode So ous help þe gode rode We beþ souders of fer lond Men doþ ous to vnderstond Þat þou to socour haddest nede Þerfore we com fram our þede Þat is fer hennes saun faile Þe to help in þi bataile And to serue on swiche maner So þou schalt now yher, We aske þe on Godes name Noiþer to þine harm no þi schame Ac þat þou graunt ous now a þing And þerof no make werning— Þou no schalt aske name our No wo we beþ no non of our No apose ous of our being What we þe wil make scheweing, And ?if þe likeþ so our seruise Telle it ous now in al wise And bot þou like we seruen þe We wille ?ern fram þe te To sum oþer and serue swiþe Þat of our come wil be bliþe.’ Leue toke Leodegan To asky conseil of his man, Alle his barouns him seyd ywis It sembled men of gret priis Her semblaunt hem bar witnisse, He schuld of hem nim sikernisse And afong her seruise And nou?t hem lete o non wise. O?ain com king Leodegan And þus seyd to Arthour and to Ban ‘Bewe seygnours me þenkeþ schame Þat ?e me heleþ ?our name For ich vnderstond wele þat ?e Ben of more power þan ich be Ac ?e semble so wi?t and fre Þat ?e beþ welcome to me And ?our seruise ?eld y schal ?if He me saueþ þat welt al, Ac arst ?e schul me make siker Wiþ me held in eueri biker And ?our names telle ?e me When ?e seþ þat time be’— His treuþe þerto þe king Ban, And þerto ?af Leodegan. Þerwhiles þe clerk Merlin Hem hadde ypuruaid a riche in And ledde hem þider al faire Her ost was ycleped Blaire (Leonele hete his wiif) A fair buriays and ioliif Boþe þai wenten o?ain Arthour And him welcomed wiþ gret honour, Arthour and his feren wi?t Soiournde þer seuen ni?t, In her in and wiþ þe king Þai maden oft solausing. Þe king þo sent his messangers Oueralle to her souders And sent oueralle in his lond Euerich gentil man his sond Þat þai comen to him alle To Carohaise into his halle Atte last bi Holy Þorsday To help him in his medlay And who so nold to him come As traitour he schuld ben ynome So ich in boke writen finde And him hing bi þe winde, For so long trewes bitven Rion Weren and þe king Leodegan— Ac listneþ now swiche traisoun Hem come ar þe Assensioun. In Estre on þe Tewisday Þe euen of seint Philip in May Four kinges gret geaunts Þat were vnder þe king Rioun? Went hem out in iren and stiel Wiþ sexti þousand armed wel, Þe first king hi?t Roulyons Þe oþer hete king Clarions Þe þridde king hete Sonegrens Þe ferþ hete king Sorhens Þise went fram þe gret ost To Carohaise wiþ gret bost And robbeden al þe cuntray Boþe in doun and in valaye Man and wiman al þat þai founde Þai slowen doun into þe grounde, Þe cuntre wiþ wild fer Oueral þai set on fer, Ten hundred cartes on on route Biforn hem brou?t saun doute Charged wiþ mete and wiþ drink Þat ani man mi?t of þink And vc kni?tes þe pray toke Forto condue hem and loke. To Carohaise þe kinges wente And at þe gates wolden entre Ac þe gateward þe gates schetten Ac þero?ain anon þai stetten Boþe wiþ launce and wiþ sword Þai dusched and hewen on þe bord, And wenten to þe plaines o?an To quellen wiif child and man— Men mi?t hem here schriche So fer þat it was ferliche. Þo in þe cite sei?e þis harmes Manliche þai grad ‘As armes!’ Þai went and armed hem euerichon And to þe gates comen anon, Opon gode stede hem rest Forto abide þe kinges hest, And þe kni?tes of þe table rounde Of al þe warld of mest mounde Wiche hadde made Vter Pendragon, Ac king Arthour no knewe her non— Tvo hundred and to score and ten Verrament þer weren of hem Herui [d]e Riuel and Malot þe broun Were maisters of þe gomfainoun So ich in þe brut finde Her gomfainoun was of cendel ynde Of gold þer were on þre coroune, Þo it bar Malot þe broune. Of þe cite four þousand were þar Her maister gomfainoun so bar Þe kinges steward Cleodalis A kni?t he was of gret priis His pensel hadde riche colour Alle he was couched wiþ a[?]ur Of gold þer were four bore-heuedes ybete. Þese houed al in þe strete. Þo com king Arthour Bohort and Ban Wiþ her feren eueri man So y in boke telle can Non nere armed hem o?an A queintise þai hadden riche Þat non nas hem yliche, On stedes þai lopen euerichon In þe world nar better non Merlin rode biforn ichil avowe And bad hem alle swiþe him suwe So þai deden wiþouten faintise On hors in fair queintise; Merlin bar her gomfanoun Opon þe top stode a dragoun Swiþe griseliche, a litel croume, Fast him biheld al þo in þe toune For þe mouþe he had grininge And þe tong out flattinge Þat out kest spa[r]kes of fer Into þe skies þat flowen cler, Þis dragoun hadde a long taile Þat was wiþþerhoked saun faile. Merlin com to þe gate And bad þe porter him out late Þe porter seyd he schuld rest What he hadde of his lord hest ‘Certes’ quaþ Merlin ‘y þe telle No lenger resten here y nille’ He toke þe gate bi þe legge And slong hem vp at his rigge, Þo he was out and his feren eke Fast o?ain þe gate he leke Wiþ lockes haspes and mani pin Wiþ mani bar and mani gin, Þus fast loken he hem fand And as fast after him lete hem stand— Alle þat sei?en þis saun faile Of him hadde gret meruaile Boþe þo of þe cite And eke his feren bi mi leute. Þo bad Merlin his compainie Her stedes priken and swiþe hi?e, Wiþ þe baner dast Merlins Among to þousand Sarra?ins Þat ledden a wel gret pray Toward king Rion y say, Ich of hem so dede bere Þurth a Sarrain wiþ his spere Afterward her swerdes drowe And Þe Sarra?ins to grounde slowe Sum þai cleued to þe brest Sum þai binomen fot and fest Of mani þai hadde helme and heued Sone fro þe bodi weued. Þe to and fourti weren ?ep (Þai leten þer hors gode chep Boþe wiþ sadel and wiþ bridel For nou?t to haue and oway ride) Þe to þousand todriuen and slawe Þai hadden in a litel þrawe So man wold in a mile-way Ouergon his iurnay, And þat priis ladde at aise Toward þe cite of Caroaise. Ac so þai comen bi þe way Eft þai metten michel pray A þousand cartes almast Comand wel swiþe on hast Swiche þre kinges wiþ xvi þousinde Comen and condid, hem bihinde, And Merlin seyd wiþ griseli chere ‘Now suweþ me gode fere!’ Forþ he flang and þai after anon So swiþe so þe stedes mi?t gon; Þo þai com þe kinges nei?e Merlin hef his heued on hei?e And kest on hem enchauntement Þat he hem alle almest blent Þat non oþer sen no mi?t A grete while y ?ou pli?t And our fourti smiten hem on And slowen of hem mani on And mani c of painems hewe Ar ani þer oþer knewe. Þo of þe cite sei?en þis Þai seyden it were men of priis. Þo were vp vndon þe gate Cleodalis rode out þerate Þe steward wiþ fiue þousinde Opon þe painems gun to winde, Þer was din þer was cri Mani schaft broken sikerly For in þe coming of Cleodalis Þe paiens mi?t sen ywis Þer was swiche contek and wonder Þat it dined so þe þonder. Þis ich heþen kinges þre Ato parted her meine Seuen þousand to ben þer ri?t O?ain þe fiue þousand to fi?t, And setten þer þousandes ei?te O?ain king Leodegan to fi?t Þat hem toward [com] in þat stounde Wiþ þridde half hundred of þe table rounde, Ac bi hemself þe rounde table wes (Þe king Leodegan naþeles Wiþ him brou?t þousandes to) And to þe bataile flongen þo. Þe viii þousand hem com o?ain Þer was meting of men o main Wiþ spere and wiþ scharp sword Þer les mani man his lord Þer was sched so michel blod Þat it ran as a flod, Leodegan wiþ his fewe Noble main he gan to shewe He slou? þre o?aines anne And craked mani hern-panne, Þe kni?tes of þe table rounde Mani þer slou? in litel stounde And bilimeden and feld of hors Mani heþen orped cors Ac þei her swerdes wele þer bite And to ded mani smite It was swiþe litel sene For o?aines on þer wer tene, Ac so sarre was þe þrang Þat non mi?t com hem omang. Þe Sarra?ins hadde gret despite Þat so hem schent swiche popel lite He swore bi Mahoun and Dagon Hem no schuld ascape non And drou? hem wel fer aroume (Þat Crist hem ?eue confusioun!) And baren doun in þat stounde ?ete fourti of þe table rounde And were abouten, hem to dere Ac her feren hem gun were Þat he no hadde power non Non of hem forto slon. Þat time was Leodegan Feld adoun and his man ?ete an hundred oþer mo, Leodegan þai nomen þo And beten him sore and ?euen him wounde And to an hors fast him bounde And token fif hundred kni?tes To lade him forþ anon ri?tes, And so þai deden sikerliche Defuiland vilanliche Toward þe riche king Rion And wenden her bataile were ydon, And þo þe king Leodegan Him sei?e fer fram al his man And him aboute socour non And him loþeliche lade to king Rion ‘Allas’ he seyd ‘þat y was bore Mi liif and priis so is forlore And Gvenoure mi dohter gent Of vile paiems worþ yschent And alle min noble kni?tes Worþ yslawe adoun ri?tes And þe leuedis of mi lond Alle ynomen in payems hond’— For ri?t gret sorwe and care Aswon he fel as he ded ware To gret mile fram þe bataile Þo he was, wiþouten faile. His douhter stode on þe cite-wal And biheld þis misauentour al Hir hondes sche sett on hir here And hir fair tresses al totere Sche hir totar to hir smok And on þe wal hir heued gan knok And swoned oft and seyd, allas Þat hir socour lorn was, So deden al þo of þe cite Maden endeles pite. Þe kni?tes of þe table rounde Kedden þai were men of mounde, Bitven hem þai wolden speke Leodegan þai wolden awreke Oþer steruen þai wolden alle And renged hem o?ain þe walle For þai no sei?en no socour And schewed þo her vigour Þridde half hundred o?ain m seuen Me þenkeþ certes þat was vneuen Ac þer þai fou?ten vnder þe toun And mani Sarra?in leyd adoun Hem þai tohewen and hors also Þay þoled michel pine and wo, Þe citisains þat ysei?e And sore wepen wiþ her ei?e— Now lete we hem fi?tand here And speke we of Arthour and his fere. Now seyt our tale saun faile Þat orible is þe bataile Of gret crie and swiþe strong Almest þennes fiue forlong Þat Arthour held wiþ fourti and to And Cleodalis wiþ four þousand and mo, O?aines hem Sornegreons and king Sapharen Þat seuen þousand hadd wiþ hem, So fele paiems þer lay slawe Þat fele hepes þer lay on rawe Of armed men of fatt stede Þat her liif þer les to mede. Þo seyd Merlin to his ferrede ‘Now me suweþ alle ich rede’ Forþ riden þe fourti and to So swiþe so þe hors mi?t go, Þer bileued Cleodalis Wele fi?tand and al his; Þo Merlin hadde riden a while Þe mountaunce of to mile He seyd to king Arthour and Ban ‘Lo ?ond men ledeþ Leodegan Ybounden toward king Rion On hard dede forto slon, After hem now dasseþ swiþe And oftakeþ hem biliue ?if ?ou ascapeþ of hem ten Schal i ?ou neuer held men.’ Þai stirten forþ and ouertoke hes And dassed hem amid þe pres, Þe first slou? Merlin verrament To ?euen þe oþer gode talent, Arthour smot on hem saun faile So on þe singel doþ þe haile So we finden on þe bok Al he slou? þat he oftok, So dede Ban þe gode kni?t He clef mani on doun ri?t, So dede king Bohors He slou? þer mani heþen cors, So deden al þo gentil feren Her swerdes þai dede in blod steren Alle þai laiden doun ri?t And made þer swiche a slei?t Þat man sei?e neuer in so litel stounde So fewe bring so fele to grounde For þer no schaped fram hem oliue Of fiue hundred vnneþe fiue, Þer men mi?tten haue frely Four c steden for gramerci Þat ?ede drawend her bridel brod To þe fitlokes in þe blod. Þus Arthour and his felawered Deliuerd Leodegan fram þe dede, Michel wonder had Leodegan Þat swiche a litel poine of man So fele in so litel þrawe So manliche had yslawe, Bi þe dragon þat kest fer He wist it were þe newe souders Þat he was deliuerd fram his fon He þonked Ihesu Crist anon. Þo li?t þe clerk Merlin And sir Bretel and sir Vlfin And þe king Leodegan vnbounde And sett him on a stede of mounde And armed him fineliche wel And dede on his heued an helm of stiel About his nek a scheld strong And toke him a launce long And sett him vp as a king Þat er lay as a breþeling, He ioined his honden ioe vus di And ?alt hem þank and gramerci. On his stede þo lepe Merlin, So dede Bretel and sir Vlfin, Þo seyd Merlin ‘Mine kni?tes fre Prikeþ ?our stedes and folweþ me’ So þai deden wiþouten abod So aruwe of bowe ich forþ glod. Ac þo Gvenoure opon þe walle Þis to and fourti sei?e com alle Bi þe dragon þat cast fer Þat flei?e into þe skies cler Sche wist it were þe fourti and to, Hir fader sche sei?e com also On hors yarmed and wele atired And fram his fon þurth hem deliuerd— No ask no man of þe gret blisse Þat sche made þan ywis And al þe men þat it sei?en For ioie þai wepe wiþ her ei?en. Þis þre and fourti com on hast Wiþ norþþen-winde so doþ tempast, Þe kni?tes of þe table rounde Þai founden alle felled to grounde Þat stoden afot and wered hem O?ain on euer xx and ten, Bot xx of hem openliche On hors fou?ten nobliche And ouercarked weren þo Her liif þat was nei?e ago. Þis xliii of gret mounde So dassed on þe heþen hounde Þat ich of hem who so mett Hastiliche þe heued of grett And slowen hem doun into þe grounde Mani geaunt in litel stounde, Euerich dede swiþe wel Wiþ scharpe swerd of gode stiel Mani þai smiten þurth saun faile Fram þe top to þe taile Of sum þe side God it wot Wiþ scheld and arme eueri grot Of sum þe midel euen ato Of sum þei and legge also, Auberk aketoun and scheld Was mani tobroken in þat feld And mani paiem wiþ deþes wounde And mani stede coruen to grounde; Þe king himself þer Leodegan Wele him wrake of his foman, O?ain þe þre and fourti of our Non armour no mi?t dour No hors of priis no heþen kni?t Þat he nas dede anon ri?t. Þer was an heþen king hi?t Canlang Fiftene fet he was lang (He and anoþer þat strengest were Of alle þe paiems þat were þere) Þis dede his mi?t saun fable To stroie þe kni?tes of þe rounde table. King Arthour mett Canlang Togider þai made fi?ting strang And so strong was Canlang verrament Þat king Arthour mi?t fest no dent To him haue bot bihinde Bot ones he him hitt, kerueinde Vnder þe scheld, þe scholder on Þurthout armes and flesche and bon Vnto þe nouel he him carf, Þe misbileueand paiem starf A boþe half his hors he hing Þat ernne forþ [c]rudand in þat þring. Þe paiems sei?e Canlang so hit Agrisen of þat dint out of wit; Gvenour þat dint of Arthour seye And þonked Ihesu Crist on hei?e And ‘?eue þat he mi lord were Þat ?ong þat fi?teþ so þere,’ Anon seyden al her men ‘So were it me dame amen For we no sei?e neuer of his power Noiþer eld man no bacheler.’ King Ban þo mett Clarion Þat oþer strongest of euerichon He was gret xiiii fet long And swiþe gret and swiþe strong He hadde mani of our yslawe, King Ban him mett wiþouten awe So we finden in þe boke And ouer þe ere he him toke Þe cheke he carf þe schulder also To þe girdel þe dint gan go His ribbes and scholder fel adoun Men mi?t se þe liuer abandoun; King Bohort of gent power Met Sarmedon þe gomfanoun-bere On þe schulder he him hit Þat arm and scholder of he kit His scheld and his gomfanoun And himself þer fel adoun. King Leodegan þo gan crie ‘For loue of þe quen Marie Bistireþ ?ou min gentil kni?tes And leggeþ doun þis paiems ri?tes!’ Þe kni?tes of þe table rounde Alle lopen on hors o mounde And hewen on þe Sarra?in Wiþ gode wille and hert fin. Þe paiems sei?e ded Canlang And Clarion þat was so strang And þe baneour Sormedon Þo þai nist what to don Ac so swiþe so þai mi?t Oway flowen anon ri?t, To þousand com out of þe cite And feld hem doun wiþouten pite Wiþ kni?tes of þe table rounde Þai hewen he[m] doun vnto þe grounde. King Arthour and king Ban King Bohort and king Leodegan And þe fourti li?t and wiþstode And gerten her stedes gode Þurth conseil of Merlin ywis And went and holpen Cleodalis Þe king[es] steward Leodegan Þat fau?t o?ain seuen m man Wiþ four þousand and namore So ?e herden herebifore, Þis fourti and to and on Opon þis seuen þousand smiten anon And hewen on wiþ gret powers On schides so doþ þis carpenters— It was nede for Cleodalis Stode on fot, and mani of his Aboute him stode sarreliche Fram deþ to were sikerliche. Þer king Arthour and Bohort and Ban And þe king Leodegan Paiems wiþouten tale slouwe A þousand stedes her bridels drowe Þis þre and fourti fou?ten so For?eten mi?t it be neuer mo For þe blod of kni?tes dede And of destre[r]s and of stede Ran hem after al day so ?erne So water out of wel-streme, Þurth þe pouwer and mi?t of þos Cleodalis þat kni?t of los Was ybrou?t on hors ywis And kni?tes oþer fele of pris. Þe kinges of þo heþen man Heten Sornegrex and Saphiran Aiþer of hem was xiiii fot lang And swiþe hardi and swiþe strang And hadden swiþe gret despite Þat hem schent pople so lite, A schille horn þai gun blawe Togider þai gader her felawe. Kay and Vlfin, þe buteler, And Grifles þat was of gret power Ich of hem tok a launce long And dassed þe Sarra?ins among Kay king Sornigrex hitt And kest him to grounde in þat flit And rode on him wiþ his hors And defoiled his cursed cors And had him slawe wiþouten letting Ac mani com to þis rideing, Wiþ his launce dan Lucan Þe hert þurth smot of Abadan, Ac on hors in þis toiling Was brou?t Sornigrex þe king. Þo aros gret batail and strif For of þe Sarra?ins ?ete m fif, Were ouercomen vnder þe wal, Þider were flowen alle Þerfore so fel þer were Þat litel was sene her slei?ster þer. King Sornigrex þat was yfeld His bodi tobrussed tobroken his scheld For schame he was out of wit Our folk he þou?t forto hit And gred to alle þo Sarains Þat for loue of Apolins Þai schuld of al his fon Him awreke sone anon, Of Sara?ins gret þreng About our Cristen made reng And hem biclepten in þat place And leyden on wiþ swerd and mace And wiþ axes and wiþ gisharm Our folk þai deden michel harm; Ac in þis ich self stounde Kni?tes of þe table rounde Þat folweden þe paiems fleinde Al on hors com flinginde And sei?e þe pensel of fourti and to Þat day þat hadde hem holpen so, Into bataile to hem þai drowen Alle þat þai met þai doun slowen Boþe wiþ launce and swerd bri?t Þo þai metten þai slou? doun ri?t And þurth mi?t þai keuerden so Þat þai com to fourti and to And þo so gret slei?t made Þat y no may it fulrade. At þe oþer half Cleodalis Fau?t wiþ Sarra?ins of priis Þat wiþ gret iniquite Brou?t hem o?ain to þe cite, Þe strong king Saphiran It was þat fau?t him o?an Wiþ nei?en þousand verrament And dede him gret encumbrement; Ac þo ich to þousinde Þat folwed þe oþer fleinde To help þer com Cleodalis And on þe paiems smot ywis, In her coming and smiten to grounde A þousand paiems in þat stounde And þurth þe [h]elp of our Dri?t Cleodalis halp wele to fi?t And helden gode contre o?an Saphiran and al his man. Þo nar þo wiþ king Arthour Bot to and fourti of valour And of þe rounde table kni?tes To hundred and fifti wi?te No more þer ner so y finde And fou?ten o?ain viii þousinde, Sornegrex hete her king An hardi paiem þurth al þing. Þer hadde ben miche mischef No had Merlin seyd a conseil bihef ‘Bieu seygnours y nil nou?t hele Of þis paiems beþ so fele Þat we no may o?ain hem doure, Bot to mi conseil nimeþ coure Her ben among þis Sarra?ins Ten geauntes wel strong afins And þai were of dawe ydon Þe bataile were passed sone’ Þai asked him wiche þai were And he hem tau?t anon ri?t þere. King Ban þat was gode and strong Tok his swerd in his hond His stede he smot and forþ glod O?ain king Sornegrex he rode His helme he smot bi þe side Þurth helme and palet it gan glide Fram þe cheke þe neb he bar Þe scheld fram þe schulder þar And þe left arme and þe hond Ich vnderstond he dede him schond, Þe Sarra?ins kest a gret cri And flei?e oway wiþ gret hy. Bohort met Marganan And smot þat vnsely man On þe helme ichot forsoþ Þat he him cleued to þe toþ King Arthour so Dieu me saut Met wiþ [an] amiral was hoten Sinalaut On þe helme he him hitt And a quarter þerof kitt, On þe schulder slod þe dent And kitt it of verrament And þerwiþ ribbes four Þe painem starf wiþ misantour. Sir Vlfin slou? þo Sabalant And Bretel þe douk Cordant Þe steward Kay slou? dan Deriard And Lucan þe boteler slou? Malard And Grifles so slou? Menadap And Meragys slou? þe douke Sadap And Gornenis slou? þe douke Maupas And Craddok slou? Darrilas. Þese were þe geauntes ten And princes of þe heþen men, Þo þe paiems hem ded sei?e A cri þai gun areren hei?e And seyd it were deuelen þat þai wiþ fou?ten Sikerliche so hem þou?ten, Þai flowen oway wiþouten abode Our folk swiþe after hem rode And to grounde slou? doun ri?t Al þat þai oftake mi?t Þre þousend þai slowen of þe ei?tte. Þe oþer ascaped anon ri?t To þe riche king Saphiran Þo were þai xiiii þousand of man And smiten on Cleodalis Þat had bot four þousand ywis And þe to þat comen out of þe cite, Þer men sei?e wel gret pite Hou þe painems and king Saphiran Defoiled our Cristen men A þousand and mo þai slowen Þe remanant of hors drowen; Oft Cleodalis was wo Ac neuer wers þan him was þo Ydriuen he was vnder þe toun And loked after þe dragoun Þat Merlin bar ac he no mi?t Nowhar of him han a si?t, No þe kni?tes of þe rounde table Mi?t he nowhar se saun fable He wende þat dede þai hadden ben, Þer mi?t men gret pite sen Now he flowe now he wiþstode For drede he was nei?e wode, Þe citaisins þan sei?e þis And reweliche cri maden ywis. Ac þurth Merlin so ich finde Arthour was bileued bihinde And þe oþer wiþouten fable, Þe kni?tes of þe rounde table, And adden alle adoun ali?t Her stedes girt [þ]e sadels ri?t And soft and sarre saun faile [C]om to þis reweful bataile; Þo on þe walles of þe toun Sei?e comand þe dragoun Þo seyd þe fair leuedis To þe steward Cleodalis ‘Cleodalis þou gentil k[ni]?t Bistir þe and hardiliche fi?t For ?onder doun in þe valaie ?ou comeþ socour of gret noblay We seþ þe dragoun þat casteþ fer And after þe newe souders And Le[o]degan wiþ hem saun fable And þe kni?tes of þe rounde table Alle þai comen ?erne apli?t, Now kiþe þou art a noble kni?t’— Cleodalis in alle his liue Nas neuer ?ete so bliþe Þo he and his kni?ten So wele fou?ten so þai mi?ten. Arthour and Ban and king Bohort Þer hem com to gret comfort Wiþ her folk of gret mounde Þre hundred þai bar to grounde, Ac a left half and a ri?t King Arthour slou? doun ri?t Wiþ Esclabor his swerd so gode Þat day he schad so michel blode Also dede þe king Ban, Þer slou? mani heþen man, Bohort his broþer and eke he Spard noiþer þral no fre Of stiel no yren armes nan No mi?t doure hem o?an, No may y noiþer telle no rede Hou wele þai deden, her ferrede, Ac þe leuedis on þe tour ?erne biheld king Arthour And hadde wonder of his ?ingþe Þat þer kidde swiche strengþe. Þe heþen king Saphiran Despite hadde of so fewe men So miche folk þat slowen þo Mani geaunce þai cleued ato, He cleped to him Sortibran And Senebant and Engredan Molore and eke Frelent And Clariel a geaunt gent Landon and ek Moras And Randel þat noble was, To hem aloude he gan to speke Wiþ launce his anoie to wreke. Forþ dassed þe king Saphiran Þat vnsely hoge man Herui Riuel and his hors gent He frust doun at o dent Þat hors and man astuned lay, ?ete forþ he dassed par ma fay And þrewe sir Antor of his hors Þat al þat day him was þe wors, ?ete forþer he gan ride And smot Grifles bi þe side And kest him to þe grounde His launce brac in his wounde, And Sortibran wiþ iusting cler Feld Luca[n]s þe buteler, Clariel feld Meraugys And sore hirt him ywis, Engredan feld Gor[n]ains and Craddoc And sore agreued our floc, Senebant þrewe doun Bleoberis And his hors vnder him ywis, Þus þe geauntes our kni?tes þrewe; Our men gun it sore rewe Non of hem had dedeli wounde Ac sone stirt vp in þat stounde And wiþ scharpe swerdes of stiel Wered hem manliche wel, Our folk abuten hem gan þrest And socourd hem wiþ þe best. And ?ete in þis strong rideing Com Saphiran þe heþen king And in his hond a launce strong Þat was boþe gret and long Leodegan on þe scheld he hitt And wiþ strengþe it þurth slit, His hond he bar hei?e ferly Þe launce glod þe king forby Þat ran þurth þe hors bihinde King and hors adoun gan winde; ‘Allas’ þai seyd on þe tounes wal ‘Now we han ylorn al’ Þai wende þe king yslawe ware And maden diol and sorweful fare, Gvenour made gret diol ywis And so dede al þo leuedis Þat þat ich dint ysawe Þai wende þe king were yslawe— So he hadde forsoþ yben No hadde oþer stirt bitven And him halp in þat rideing. Þo spac Arthour þe king ‘Certes’ he seyd ‘þis nis no game Þe paiems doþ ous swiche schame’ And swore he wold sterue anon Oþer him awreke of his fon And namlich on Saphiran, ‘Nay lete me’ quaþ king Ban ‘For þou art to ?ong and ek to lite O?ain swiche a deuel to smite.’ Þo seyd Merlin to Arthour A word of gret deshonour ‘Wat abidestow coward king? Þe paiem ?if anon meteing!’ For schame Arthour was nei?e wode In wratþe brent al his blod His hors he smiteþ and he forþ glod O?ain king Saphiran he rode, Saphiran sei?e war he cam A strong launce in hond he nam Toforn him his scheld he grope Stef he strei?t his stirope His stede he smot of gret valour And rode o?ain king Arthour— A deuel rod o?ain a child. King Ban for drede was nei wilde And rode after king Arthour To helpen him par auentour. Saphiran wiþ king Arthour mett Wiþ mi?t gret on him stett His scharp launce gan to glide Þurth Arthour scheld and his side, Þe speres schaft al torof; Arthour nam no ?eme þerof Ac in sadel sat vpri?t To mete Saphiran apli?t, His launce he bar þurthout his scheld And þurth þe hauberk felefeld Þurth þe wombe and þurth þe chine Þe spere ?ede euen bi line, Quaþ Arthour ‘Þou heþen cokin Wende to þi deuel Apolin!’ Þe paiem fel ded to grounde His soule lau?t helle-hounde. G[v]eneoure sat on þe cite-walle And þe oþer leuedis alle Of Arthour sei?e iusting þis On him þai laiden al þe priis. Anon after þe king Ban Met þe geaunt Sortibran And on þe scholder so him hit Þe side fram þe bodi kitt, Þo com Malore and Frelent And nomen Ban þat king so gent Bi þe helme wiþ her hond, To smite of his heued þai gun fond; Þis ysei?e þe king Arthour And smot his stede to þat socour Malore in þe heued he hitt Þe heued fram þe bodi he kitt. Þo þou?t þe paiem Frelent Awreke his cosyn of þat dent To Arthour wiþ main he smot His scheld he clef God it wot And of his hauberk a gore And of his aketoun a fot and more Ac he no tok nou?t his flesche, Herof Arthour anoid wes A dint he smot anon to him And cleue his helme and eke bacin And al þe heued to þe brest, Þe paien fel wiþ iuel rest. Þe paiens schirt and made dol For þai no hadde þo bot Randol A geaunt þat bar [þ]e gomfanoun Alle þe oþer were leyd adoun, Þe paiens of deþ hadden doute And alle wenten Randol aboute Ac Ban no leued for no doute Þat he no dassed hem þurthout And Randoil on þe schulder he smot Wiþ his swerd þat wele bot Þurthout hauberk and aketoun To þe midel al adoun, Þe pensel fel and eke Randoil. Þe paiens þerof hadden diol And gun rere a wel foule crie So dorren don and flesche-flei?en And for sorwe and drede and ei?e Þai flowen euerich his wei?e, King Arthour wiþouten abade And alle þe oþer of whom y tofore sade After þis paiens fling And mani of hem to deþ sting Wiþ scharp swerd of gode egge Þe liif þai dede mani on legge; Of xiiii þousand, boten fiue No aschaped to king Rion oliue Wiþ michel sorwe and michel care And þat al forwounded ware. King Rion al þai teld Hou her feren weren aqueld, Wel wroþ was king Rion þo And made diol and michel wo And swiftliche he sent his sond Oueral into Irlond And into Danmark also, Þe messangers forþ gun go Þat bere letters and tidinges To on and xx strong kinges To hundred m þat schulden bring And l m of heþen genge And for to ?er her spending— And so þai dede wiþouten lesing. After þis bataile and scumfite Our men boþe gret and lite Togider gaderd hem comonliche And comen hom nobleliche And biforn hem driuen al þe pray Of xx c cartes y say And com to Carohaise þat riche toun Wiþ ioie and wiþ processioun; King Leodegan þo hete His men nimen þat pray skete Þat in þe tventi c cartes was Taken it Arthour more and las So deden þe kinges kni?tes, Arthour nome it anon ri?tes And parted it wel curtaisliche Bi Merlins conseil sikerliche And so miche ?af his ost Blaise Þat riche hem made and wele at aise. Ac Arthour no Ban no forþ his host No lenge wiþ Blasie soiourne most Ac to court þai were yfeched ra[þ]e And ydon in riche baþe; Gveneour wesche þe king Arthour And Ban and Bohort wiþ honour, Gvenore anoþer damisel And oþer maiden fair and fel Weschen alle her gentil feren— Here ?e schul now yheren Hou þe oþer Gvenour was bi?ete Y wil þat ?e it alle wite. Þo Leodegan spoused his quene A burmaiden he hadde fair and schene, On fair maner and gentil wise Þat serued þe leuedi of hei?e prise, Þe kinges steward Cleodalis Sei?e þis maiden of gret prise And spac so fair to þe king Þat he wedded þat swete þing. After a ?er oþer to ywis Þat gentil kni?t Cleodalis Went þer him hete þe king And left his wiif in þe quenes ?eming And ich ?ou sigge par ma fay In þe quenes chaumber sche lay. Ich ni?t it was þe quenes maner To chirche gon and matins here, Also þe quen herd matines Þe king aros bi wrongful lines And what bi loue and what bi striif He forlay þe stewardes wiif And bi?at a maide of gret mounde Þat was Gvenour þe secounde, And fram þat time al afterward He binam þe wif his steward And hadde hir fer in on trist Whiderward þe steward nist Naþeles Cleodalis Þat gentil kni?t of michel priis Noiþer in seruise no in bataile No feined o?ain þe king saun faile; Þis Gvenour was þe oþer so liche So pani is oþer sikerliche. Þese weschen þis gentil man And leyd tables after þan. Leodegan nam ?eme wi[ch] onour Alle þe oþer born king Arthour, King Arthour sat wiþouten fable Midelest at þe hei?e table King Ban at his ri?t half sat Ac þe oþer half king Bohort at Afterward her compeinie Was yset þritti and neie And next hem wiþouten fable Sat þe kni?tes of þe rounde table, After þat ysett were þere Al þo oþer after þai were. In halle þai hadden riche seruise, Whereto schuld y þat deuise? Ac Gveneour wiþouten les Serued Arthour of þe first mes; Leodegan þat wele y say Biheld his douhter and Arthour noblay So michel on hem he þou?t Þat of mete no drink he no rou?t, A noble kni?t Herui de Riuel Vndernam his semblaunt wel And seyd ‘Sir þi þou?t lete be And make þine ostes gamen-gle, Eten and drink men schal on benche And after mete in chaumber þenche,’ Þe king þis tale vnderstode And made his gestes semblaunt gode. Ac on Gveneour biheld Arthour And was al nomen in hir amour Ac he tempred so his blod Þat non oþer it vnderstode; Gvenoure on knewes oft gan stoupe To serue king Arthour wiþ þe coupe And he seyd to hir saun faile ‘Crist lete me ?eld þe þi trauaile,’ And sche seyd to him ‘Sir gramerci It nis nou?t to ?eld sir ie vus dy Ac swiche a þou[s]and so y be Sir no mi?t it ?eld þe Þe help and þe trauail and þe honour Þat ?e han don to mi lord and ?our socour, Yherd be Ih[es]us Cristes sond Þat ?ou sent into þis lond’— Gveneour was euer tofor Arthour And serued him wiþ gret honour And bifor eueri gentil man was Maidens to serue wiþ gret solas. Þer were trumpes and fiþelers And stiuours and tabourers Þai eten and dro[n]ken and made hem glade And þo þai were al glad made Þe cloþes weren vp ydrawe And þai weschen so it was lawe. After mete asked king Ban To þe king Leodegan Whi Gvenour his douhter precious To sum gentil man [n]ere yspouse Seþþen he no hadde non airs, ‘Certes sir’ quaþ Leodegan vairs ‘?if were ner so mot y liue Sche were mani day y?eue, Wist ich owhar ani bacheler Vigrous and of mi?t cler And he were of gode linage Þei he nadde non hirritage Mi douhter ich wald him ?iue And al mi þing wiþ to liue’— For king Arthour þat he seyd. Merlin þo toforn hem pleyd And cleped vp king Arthour and Ban And her feren fram Leodegan So þat Leodegan mi?t of noþing More wite of her being; Þer seyd Merlin anon ri?t To king Arthour al þe slei?t Þat Wawain and his feren of mounde Hadde ydon biside Lounde And al þat þerwhiles schuld falle He teld þer biforn hem alle, Wherþurth bliþe in þat toun Þai bileft til þe Assensioun. Lete we now here king Arthour And his feren wiþ gret honour And hereþ of þe chaunces ille Þerwhiles in Inglond bifelle. Listneþ now fele and fewe, In May þe sonne felleþ dewe Þe day is miri and draweþ along Þe lark arereþ her song To mede goþ þis damisele And fair floures gadreþ fele. King Arthour is leued at Carohaise And alle his frendes wele at aise, And euerich cite þat was his owe Castels tours hei?e and lowe He dede warnise wiþ store þan Þat he no douted non haþen man, Ac swiþe gre[t] confussiouns Bifel þerwhiles to our barouns Þat were ywent ato wel wide Euerich to loke his owen side. In þis time a messanger cam To þe king sir Cradelman And seyd so ich writen finde ‘Of paiens xx þousinde Comeþ a boþe half Arundel Yarmed swiþe wel.’ Swiftliche þe king Cradelman Nam x þousand armed man, Haluendel tok Pollidamas His nevou þat gode kni?t was Þe oþer del himseluen he tok So we finden on þe boke Þai riden forþ anon ri?t Til þai com to hem apli?t And founden hem on a grene plas Ich of hem slepeand was; Al abouten þai biclept hes And smiten on wiþouten les, Wiþ hors fete þai riden hem on And þurth stongen mani on, Þurth swerd and ax spere and kniif Þer les mani a man þe liif. Non hadde mi?t hem to were Noiþer wiþ swerd no wiþ spere Ac alle þat euer mi?t flen Swiþe gun oway ten To a castel wiche held Cramile Þennes ouer þre mile Hei?e and strong a roche opon (Hir broþer hi?t Bordogabron, Þer was in wiþ hir þo XX þousand paiems and mo), XV þousand king Cradelman Slou? of þat heþen man Þe fiue þousand flowen oway Our folk hem suwed par ma fay. Þe paiens þat wiþ Cramile were Her feren þai sei?e misfare ‘As armes!’ gred alle þat þer was Boþe þe more and þe lasse, XIIII þousand lopen on stede Armed alle in riche wede And smiten on king Cradelman, Þer was miche slei?t of man. Þerwhiles þe gentil men of Arundel Wenten out and deden wel— Gold and siluer and purpel pelles Mete and drink and mani þing elles Þat þe paiens þer hadden late, Þai went to Arundel and schet þe gate And stowen vp hei?e on þe walle To sen what mi?t to our bifalle. Bi þat þai com on þe wal on hei?e Cradelman was scomfite nei?e, Doun þai lepen of þe walle And ‘As armes!’ þai gredden alle On gode hors þai lepen of priis (Fiue hundred þer were ywis) To socour and comen anon And halp wele Cradelman Þat hadde lorn of ten þousinde Þe þre þousand so y finde, Þe paiens of þousindes fourten Þe four hadden lorn so y wen. Ac þer swiche bataile aros A boþe half þat hem agros Ac our had hadde þer more wo No hadde a chaunce ben þat bifel þo For þe king of þe hundred kni?tes Com hem vp þo forþ ri?tes Þat hadde yherd bifore teld Hou paiens þe cuntre hadde aqueld And come priueliche paiens to aspie To binimen hem her robrie, X þousand he hadde gode kni?ten (Þe haluendel he dede di?ten To Morganor his steward In armes stalworþ and hard) Þis dasched on þe Sarra?ins Wiþ gode wille and hert fins Eueriche wiþ his strong spere Þurth a Sarra?in gan it bere V forlong he dede hem recoile And vnder hors fete defoile. Ich on oþer fast hewe Ac þe Sarra?ins þo it sewe Hou þat men her folk hit And hou fele fel in litel fit, Þai arered a cri of more wonder Þan tempest vfer, or þonder, Alle þat euer fle mi?t Oway flowen anon ri?t Ac our kni?tes and our barouns Hem tau?t so her lessouns Þat of fourten þousand fram deþ No ascaped bot þre vnneþ, Of hem ran as michel blod So in riuer when it is flod, Þer lay of paiens mani tasse Wide and side more and lasse Mani fair stede dede þer lay And mani wiþ blodi sadel ?ede astray, For seþþen first, in on þrawe Fiftene þousand þer were yslawe, And er weren also ich finde Afor yslawe þritten þousinde, Þus fele þai slou? of haþen Þat schuld hem no more waite scaþen; It þou?t hem a fair praie Ac þo at arst agan her ioie For euerich oþer knewe sone And þonked God midydone Of þe help and þe socour Þat eueriche dede oþer wiþ vigour, And anon wiþouten onde Went into Arundel ich vnderstond And dede biri þat ich day Þe Cristen in chirche-hay. Of þe paiens þat were in lond Gret conseil þai held ich vnderstond. Þo seyd þe king Angvigenes, Þe king of þe hundred kni?tes wes ‘Ich rede we sende our sond To alle our peres of þis lond Þat we ous geder togider alle And on þe paiens at ones falle And fonden bi fine mi?t To slen hem alle doun ri?t.’ ‘Certes’ quaþ Cradelman ‘Me þink þat nere nou?t wele don For o?ain on of our men Beþ mo þan þritti and ten, ?ete is better for ich cas Þat eueriche baroun loke his pas And aspie hem bi tropie And so fond hem to astroie, No schal ich no non of mine Ben bihinde for deþ no pine.’ Þo þai hadden seyd þis word Ich bitau?t oþer our Lord Anon hom ich of hem went cert Of þat pray ich hadde his part Whereþurth þai mi?ten, after long, Þe better hem ?eme fram wer and wrong— Lete we now þes bileuen here And speke we now of her fere. Þer comen vp fer bi norþ Ten riche soudans of gret worþ Þe first king hete Oriens Þe oþer hete Pongerrens Þe þridde hete Manginoires Þe ferþ het Gondeffles Þe fift soudan het Sorbars And þe sext het Pincenars Þe seuend soudan het Fraidons And þe hei?te Salbrons Þe nei?d het Maliaduc Þe tenþ Vargon an heþen douc, Þes comen vp so ich finde Wiþ fiften c þousinde And wiþ þe stouer of to ?are Þerwiþ þai mi?t wele fare, Ac þo þai comen vp on lond Þai senten her folk ich vnderstond Bi seuen þousand and bi hei?te Vplondis men to sle doun ri?t, Bi ni?en þousand and bi ten Þai senten about to slen our men. In þis sorweful time and lange Into þe cite of Coruanges Messangers com to Angvisaunt þe king And teld him reweful tiding ‘Sir’ he seyd ‘bitven þis cite and Lanernv Fiftene þousand be comen nov Sarrains þat wiþ fire wilde Brennen man wiif and childe, Bot þou hem socoureþ anon Þai be forlorn eurichon.’ Þe king was sori and noþing bliþe ‘As armes!’ he grad swiþe, XV þousand al armed ywis Þer lopen on gode hors of priis, To on hille and gun hem hei?e Þis mesauentour forto aspie Þo sei?e þai al þe cuntray Stonden brenand on rede lei?e Man and woman vrn so dere Oueral for dout of þe fer, Mani man for drede lete his wiif Þe wiif hir child þe child his liif, Quaþ king Angvisaunt ‘Woleway Þat ich euer bot þis day And þat ich euer schuld sen Þus miche rewþe on erþe ben.’ His men þer he schift ato Half he tok himself and mo And haluendel he toke Gaudin Þat was a kni?t hardi and fin, Þat seþþen wiþ his mi?ti hand Wan þat maiden of þe douke Branland; Þese smiten þe hors of priis And deden hem gon gode scour ywis, Þurth mani bodi haþen Her launces þai dede baþen After þat her swerdes þai drowen And sex þousand to grounde slowen Als who seyt, al for nou?t, For þai wer abrod ydrey?t. Ac sone þerafter nou?t forþan Fourti þousand after hem cam Ac our þurth Godes mi?t Wele hem stode o?ain to fi?t And cleued mani heþen hounde Fram þe to[p] to þe grounde And deden al forþ manliche For leuer hem were be ded sikerliche In manschippe and in trewþe Þan euer more liue in rewþe And so nobliche her dint bisett Þat neuer men no deden bet. Allas allas! Gret pite Sone fel on þis gent meine Lenger douren þai no mi?t For opon hem com anon ri?t Þe forseyd soudans ten Wiþ alle þe cuntre wrei?en of men And biclept al about Our litel Cristen rout And slou? of our compainie Verament þousandes ni?e, Þo was þer of xv þousand Yleued bot sex bihinde And þe oþer flowen also ?erne So her stedes mi?t erne Ac þer no hadde non scaped oway Nadde chaunce comen fram Crist on hei?e— Vriens þe king of Schorham Þe Sarra?ins bihinde cam And his nevou Baldemagu A strong kni?t of gret vertu Wham Vriens ?af half his lond Out of Owains his sones hond, Þese wiþ hem xii þousinde brou?t Þat of dede litel rou?t. Men hem teld of michel sorwe Þerfore þai went out bi þe morwe And þou?t to don sum alegaunce Pouer men of her greuaunce And comen hem sodanliche Opon alle þe paiens sikerliche, Þese weren alle gode kni?t And flongen opon þe paiens anon ri?t Wiþ strong launce God it wot Euerich a paiem þurth smot And sum wiþ o launce-schaft What þurth mi?t and Godes craft Four oþer fiue slowe Þerafter ich his swerd drowe, And ich ?ou telle for soþe and siker Þer bigan a stern biker For þe Sarra?ins turned o?en On king Vrien and his men; Þer was mani heued of weued And mani to þe midel cleued And mani of his hors ylust, Forsoþe þer ros so michel dust Þat of þe sonne schineand bri?t No man mi?t haue no si?t, Here and þer crie and honteye Men mi?t hem heren þre mile-way. King Anguisaunt and meine his Was yflowen a fer weys, Socour com þat he vnderstode And turned o?ain wiþ hardi mode On þe Sarra?ins and smite Wiþ swerdes þat wele bite And a þousand on a rawe Þai haden sone brou?t o dawe, Þat was bataile of mende Bitven deuelen and kni?tes hende. Þe Sarra?ins ost and pray Last fele mile-way; Vriens at þat o nende fau?t And his kni?tes þat spared nau?t, Angvisant fau?t at þe oþer ende, Non no mi?t com oþer hende No bi fele wayes sen So fele deuelen hem were bitven. Our folk wi?tliche hem gan were Wiþ ex and swerd and scharpe spere, ?ete hadde þai lorn gret lore and slei?st ?if on hem no hadde comen þe ni?t Þat þai ne sei?e miche no lite Ani to oþer ari?t to smite; Ich wot forsoþe of þe heþen men Were yslawe swiche ten Þan were of our Cristiens. Ac swiþe anon þo wiþþerwins Her pauilouns þo telten ri?t Forto bileue al þat ni?t; King Aguisaunt went hom To Coranges ri?t anon— Ni?en þousinde hem were yslawe, Þo þe citeseines it sawe Þer was mani leuedi Þat sore biwepe her ami And mani gentil damisele Hir fader biwepe wiþ teres fele Þe soster biwepe her broþer And euerich frende biwepe oþer. Þis time went king Vrien To þe cite wiþ alle his men, Also he com bi þe way He fond cartes and michel praye And loges and pauilouns Telt on a grene, swiþe roum, Þo asked king Vrien Wiþ whom þai weren and wos men, Þai seyd wiþ king Brangore And Wandlesbiri [þai] lay [f]ore— Of Sessoine þis hei?e king was, And hadde made al þis purchas Opon our men ywis For þe sibred of douke Angis; King Vriens wiþouten abode And al his folk on hem rode, On her heueden and feld adoun Boþe longes and pauiloun. To mete þai weren alle yset Forsoþe hem was litel þe bet For on hem were stet þe hors And defoiled her foule cors, Tables cloþes bred and wine Plater disse cop and maseline Was vnder hors fete totoiled And mani riche þing defoiled; Vnarmed were þe paiens alle Our folk hem gun to talle Wiþ swerd and ax spere and kniif Þai binome þe paiens her liif And so hem tohewe anon ri?t Þat þai nadde power o?ein to fi?t Bot were al yslawe in litel stounde Euerichon vnto þe grounde Bot fourti paiens vnneþe Þat hem ascaped fram þe de[þ]e, Wiche þat ni?t vnderfenge Oriens þat riche king And miche biment þat he no mi?t Awreken hem þat ich ni?t Ac amorwe he wold fond Brennen and spillen al þis lond— Amonges men it were ille ?if eueriche vnwrest hadde his wille. King Vriens and his kni?tes, siker, After þis ich noble biker Token al þis riche praie Pelles purper gold and monaye, V hundred somers wiþouten lesing Þer were charged wiþ riche þing And sex hundred cartes so y biþenke Ful of flesche and mete and drinke, Alle þai ladden wiþ hem þis Into þe cite wiþ ioie and blis Þe hei?e boþe and þe lawe Þe bet ferd gret þrawe. Lete we now be þis soiourne And speke we of Oriens, wroþ and morne For þis ich viii þousinde Þat were yslawe him bihinde, Amorwe aros king Oriens And hete castels [and touns bren] And alle þe houses þat þai founde Þai schulden bren into þe grounde Man and hounde wiif and child Þai schuld bren wiþ fer wilde, And so þai deden wiþouten pite And spredden abrod in þe cuntre And setten on rede laite Al þat euer þai mi?ten awaite. Saigremor a child noble Was comen fram Costentinenoble In þis time þat ?e heren Wiþ seuen hundred gentil feren Of king Arthour kni?tes to ben ?if þai mi?t so yþen; Þes metten children and wiues And men, to sauen her liues Vrn and stirten þer and her For houndes so doþ þe wilde der, Segremor hem asked whi Þai vrn and made swiche cri, Þai seyd for drede of þe haþen Þat hem brent and dede scaþen, Þai asked where was þe king Arthour And þai him swore bi seyn Sauour To Carmalide he was ygan To help king Leodegan, ‘Certes’ quaþ Sagremoret ‘Oþer we schul sterue in þis flet Oþer doun leggen of þis haþen Þat in þis lond doþ swiche scaþen.’ Þer þai hem armed swiþe wel Boþe in iren and in stiel And v hundred of vplond Com to hem ich vnderstond, And dasched on þe paiens wiþ hert gode Þat were sprad þo abrode Þat v hundred in litel stounde Þai laiden doun wiþ deþes wounde, Ac sone afterward hem bihinde Come ?ete fourti þousinde Þat were wiþ Oriens þe king And afterward wiþouten lesing Sexti þousand and mo Come wiþ king Oriens also— Þus fele þer comen and no las, Wiþouten þe cuntre þat ful was. Ac in þis time an eld man As messanger to Wawayn cam Into þe cite of Lounde And him gret in þat stounde And seyd ‘Wele yfounden child Wawayn Crist saue þi mi?t and þi mayn And alle þi compaynie fre Þat ich here about þe se! Sagremor a ?ong man noble Is ycomen fram Costantinenoble And seuen hundred ?ong man gent To sechen king Arthour verrament Of him to afong swerd of stiel And to seruen him swiþe wel, In Souþesex þai ben ariue In strong periil of her liue Þis letters þai senten þe Her nede þou schalt yse.’ Wawain þis letters redde anon And seyd to his feren ichon ‘As armes feren! Nede it is, Y nold for þis cite ywis Þer þat Segremor were ded Bot we him holpen and deden red.’ To þeld cherl he ?aue a stede Þat hem brou?t þat message at nede And he hem tau?t þan way Toward Segremor þat ich day, Þai no hadde no desturbing No of paiens no meteing, Þis ich eld messanger Hem ledde boþe swiþe and ner Þat al bitimes saun faile Þai mi?ten com to þat bataile; Wawain hadde wiþ him so y wene Of orped boies þousandes fiftene And as he rode bi þe way Euer he gadred mo y say. Comand þese lete we And speke of Segremore so fre Fourti þousand smiten him on And he o?aines hem anon, XII hundred o?ain fourti þousinde Ferd so smoke o?ain þe winde Naþeles y telle it ?ou Seigremor and his hadde swiche vertu Þat, on of his ?if þe oþer afeld, Þero?aines tventi he queld. Ac þis was teld Oriens bihinde Þat was cominde wiþ sexti þousinde And he for þe lore and for þe anoie Þat he hadde þat oþer day Hete men schuld abouten hem gon And hem nimen euerichon, Abrode þai ?eden wiþouten doute And þe children comen about, Þe cuntre was ich way Of armed paiens f[u]l þai say Segremor no his fer No mi?t flen in non maner And hadden ment hem to ?eld Ac fer fram hem þo hye biheld Fele baners þai sei?en com And after hem gret trom Þo seyd child Sagremoret ‘?if wel gunne do we now bet For yherd be our Saueour, Y se ?ond com gret socour.’ Þan þai werd hem wiþ swerd naked Þat so fer so þai mi?ten take Non nei?e hem com no mi?t Þat þai no slowen doun ri?t. In þis time com Wawain And his feren wiþ gret main Euerich of hem gan to bere Þurth a Sarra?in wiþ his spere Afterward swerdes þai drowe And sexten þousinde to grounde slowe Mani mouþe þe gres bot And griseliche ?ened God it wot Paiens floted in her blod— Euer is Cristes mi?t gode. Wawain to Sagremor com þan And king Oriens werd him fram Wawain ?aue Oriens swiche a flat Boþe on helme and ysen hat Þat he to grounde plat þere Also he stef and stan-ded were, His folk abouten him pres made Euerich gan to crie and grade For her lord, and vp him toke So we finden on þe boke To Wawain þer com a kni?t And bad him wende anon ri?t Toward Camalot wiþ his felawe And so he dede in þat þrawe And al his feren God it wot Went toward Camalot Þerwhiles þe paiens aboute were Her soudan forto arere. Ac þerafter a litel while Wele þe mountaunce of a mile Oriens his limes drou? And gan arise of his swou? And seie þe diol sorweful and grim Þat his folk made for him, Vp he lepe wiþ chaufed blod So him no were nou?t bot god And asked anon ywis Newe armes and newe hors of priis And newe swerd and newe launce To nimen of his fon veniaunce, Þat he asked was him founde And he went forþ in þat stounde Sexti þousand paiens and mo Her steden after smiten þo; Wawain sei?e her coming coue And dede þe best wiþ hem houe Wele an tventi oþer mo And al þe oþer toforn hem go To Camalot þat cite To keueren wiþ his meine, And he bihinde to ben bi cas To susten þe paiems ras. Þe paiens ouertoken our men And fast leyd opon hem þen Ac Galathin and eke Wawain And Gveheres and Agreuain Gaheriet and Sagremore, And þe oþer y teld bifore Bihinde þat bileued were, Euer were here and tere And wiþ swerd and scheld and spere Her folk, toforn, wele gun were. Þo com Oriens to Wawain rideinde Wiþ a spere gode scoure bihinde And wende Wawain hit þurthout Ac he failed wiþouten dout For he smot him forbi, And Wawain for gret hei?e Hitt him wiþ his swerd aplat Amidward þe ysen hat Þat he tombled in þat stounde Stif aswon to þe grounde. Segremore smot Orian Russel On his schulder bi þe haterel Þat schulder and arm and ribbes alle He doun kitt wiþ liuer and ?alle; Galathin smot Placidan Amidward al his man Þat þe heued flei?e fram þe bouke, Þe soule nam þe Helle-pouke; Agreuain toke a launce long And rode o?ain a geant strong Guinat þat hete God it wot And þurth þe hert he him smot; Gveheres turned his pas O?ain a geaunt þat hete Tauras And bare him þurth wombe and rigge, His liif he dede him þere legge; Gaheriet mett þe douke Faunel Wiþ a launce, þe soket of stiel, And smot him þurth rigge and brest-bon Þe geaunt fel ded anon. ?ete þai smiten forþ on hast And þre oþer of hors cast And wiþ her meine eueri grot Smiten into Camalot, Bot Wawain and Galathin And Sagremore of gentil lin Þat riden wiþ her hors Amid Oriens cors Him forto sle wiþouten doute, Ac mani þousinde com him aboute Þat Oriens binomen hem, Ac Oriens slou? bi fiue and ten, Bi fine mi?t þai breken hem fro And into Camalahot wenten þo. Ac Wawaines breþer forsoþe to sain In Camalahot misten Wawain And þe þre deden hem o?an Wiþ hem went [no]n oþer man, Out at þe gate þis þre stetten And on his stede þat cherl metten To Wawain þat þe letters brou?t And swiþe fair þai him bisou?t He schuld hem tel fer or nei?e ?if he owar Wawain sei?e, He seyd anon to hem o?an ‘Certes ?e be nice men! Whiderward were ?e ycrope? In ?ou is ful litel hope Þat ?our broþer lete among his fon And ?e to herberwe gun gon, For ?ou he may now ligge yslawe No telle y ?ou nou?t worþ an hawe.’ Þese were aschamed and anoid Of þat þe cherl hem hadde seyd For stoutelich he haþ hem chidde Þe hors þai smiten þe spurs mide And sone þerafter her [broþer] metten Wiþ his to feren, and hem gretten And asked hou it wiþ hem was And þai seyd ‘Wele þurth Godes gras.’ Towarde þe toun anon þai stetten And þe cherles stede metten Þe arsouns blodi, bibled þe hors, Ac hye no sei?e nou?t þe cherls cors ‘Allas’ quaþ Wawain ‘allas allas! Verrament þis stede it was Þat ich ?aue þat eld man Wiþ letters to Londen þat to me cam,’ ‘?a, who rect?’ his breþer quaþe ‘Hei?e we to toun raþe’— For he hadde arst seyd hem schame Þai lowen þerof and hadde gode game. Wawain sou?t him here and þer Ac he no fond him nowhere, It nas no wonder sikerliche Merlin him turned flesche and liche And was bicomen a garsoun In hond berand a tronsoun And ?ede hem alle þo among; Þo Wawain hadde sou?t him long To Camalahot þai wenten on hast And schetten after þe gates fast Drowen brigge and eueri pin, In pais and held hem þerin. Ac þo Wawain sei?e Sagremor Þer was ioie bi Godes or Fair clepeing and welcominge And to Ihesu Crist þonkeinge Þat ich oþer hadde ydon And destroied her fon, Þer þai soiournd mani day Wiþouten ani kin anoy And sei?en paiens, seriaunce of helle, Þat no tong no mi?t telle Al day passen hem forbi Wiþ howe and noise and grete cri— Lete we hem here soiouringe And speke of þe oþer kinge. Now telleþ þis romaunce cert Oriens was sore yhert Tofore Camalahot in þe pleyn And wounded of child Wawain, For his hurtinge and his damage He was nei?e wode and eke rage He wald him wreke anon ri?t Ac it was almost þo ni?t, Ac, to eke þat, fele of our Were wiþinne walle and bour And oueralle stert him fro Þat he no mi?t comen hem to. Also fer also he mi?t His folk and he went þat ni?t And her pauilouns telt And made hem at aise wiþ fresche and selt; Amorwe king Oriens aros, Wele mani men þerof agros, Bi ten þousand and bi fiftene He sent about to do men tene He hete bern into þe grounde Man and hous al þat he founde, And so he dede þre iurneie Oueral bi ich way Man and hous þai brent and bredden And her godes oway ledden, Wiþouten no[m]bre cartes fele Þai ledden oway wiþ alle wele And setten þe cuntre a fer wilde Wiþ man and wiif and wiþ childe, Ac mani ascaped sikerlik Into þe lond of Canbernic And comen to þe douke Estas Douke of Arundel þat was, Biforn him and fel on croice And grad on him wiþ pitous voice And seyd ‘Sir for Godes gras Þine help þine ore in þis cas! Sarra?ins wiþ griseli chere Þis cuntre haþ sett afere In vplond and in toun Euerich hous han brent adoun, Of child and man and eke of wiif Alle þat þai mai nimen þai reue þe liif, Sir help ous at þis nede Oþer we ben euerichon dede!’ ‘Now Lord’ quaþ þe douke Estas ‘Help ous for þine holy gras!’ For þe pite þat he sei?e Sore he wepe wiþ his ei?e (Wiþ him was þe lord of Paerne) He gred ‘As armes!’ swiþe ?erne Ten þousand wiþ him he toke Þe oþer left þe cite to loke, Forþ he went swiþe anon What he com to king Clarion Þat woned fram him bot litel swiþe (Þe king of his cominge was bliþe) And seyd him so ich tofore teld Hou þe paiens his folk aqueld. ‘What rede’ quaþ king Clarion ‘Waldestow ?euen ous to don? ?if þai pas ous bitven We are lorn so mot y þen Man and best in þis cuntray Were destroid and alle away.’ ‘Certes’ quaþ þe douke Estas ‘We schul laten in þis pas Of our men a parti And nim wiþ ous fair compainie And wenden ous wel swiþe on hast To Brekenham to þe forest, In þe wode and hide ous And þurth þe grace of swete Ihesus So we schul wele aspie Þe paiens doinde robberie And smiten on hem and sle hem doun And þe pray bring into our toun.’ Quaþ king Clarion ‘God merci! What conseil seistow gode ami? Hou schuld we o?ain hem fi?t? Y dar þe mi treuþe now pli?t Þei our folk tohewen waren To smale morsels so beþ taren To ich of hem vnneþe men mi?t A morsel of ous to hem di?t.’ ‘A sir’ quaþ þe douke Estas ‘Wiþ ous schal be Godes gras His grace is better in to afie Þan armour oþer compeinie And þai be spred wide here and tere And we ben al togider here, Ich hope þurth Ihesu Crist We schul hem driue so sonne doþ mist.’ ‘Certes’ quaþ Clarion þe king ‘Þero?ain am y noþing Ac alle hem to asaily Forþ to wende icham redi ?if ?e so reden, þis pouer men.’ ‘?is’ quaþ þai euerichon ‘Sir par seynt charite Rewe on ous and haue pite We han leuer sterue ari?t Wiþ manschip and in fi?t Þan sen kin and wiif and child And ous forbren in fer wilde’— Þe king for pite wepe apli?t And seyd ‘Certes ?e han ri?t.’ Þo schosen þai so Dieu me saut A noble kni?t lord of Nohaut, And þe lord of þe toun sori Brandris a kni?t hardi, And Brehus saun pite also A feller kni?t mi?t non go, Þese bileft þer ri?tes Wiþ a þousand orped kni?tes Þe cuntre to loke and þe paþe Fram Sarrain þat wald hem scaþe; Þe lord of Paerne so ich finde Þer toke seuen þousinde, Into þe forest of Rokingham Wiþ hem alle forþ he nam; Þe douke Eustas and Clarion þe king Bi anoþer way went wiþouten lesing And helden hem a litel bi hest Vnder þe selue forest. In May is miri time swiþe Foules in wode hem make bliþe In euerich lond arist song— Ihesus Crist be ous among. In þe forest of Rokingham Hidden hem our Cristen man, Þer was a launde of noblay Where come togider seuen way Þai hem hidden a litel þerbi Forto aspien sikerli Þe route of þe Sarra?ins and þe pray Þat mi?ten comen of selcouþe cuntray Forto skecken on hem on hest When þai sei?e time best. Also þai were þere soiourninge Abouten vndren com gret cartinge Bi ich of þis seuen way Ful of ich maner pray Of venisoun and flesche and brede Of broun ale and win white and red Of baudekines and purpel pelle Of gold and siluer and cendel, Sum þai brou?t fram her lond And robbed sum in Inglond; Þis carting lest mile-ways Forsoþe hou fele no can y say, Fif þousand ?ede þe cartes to loke So we finden on þe boke To hem dassed þe lord of Paerne Wiþ seuen þousand also ?erne And þe carters euerichon Of liif-days þai brou?ten anon And her lokers anon ri?tes Fif þousand heþen kni?tes Þai metten wiþ swerd and kniif Þat non ascaped wiþ þe liif, And nomen swiftlich al þat pray And ladde it þennes to mile-way Into þe toun of Arundel And þer it token to ?eme wel And went hem o?ain anon To þe king Clarion. Ri?t also þai comen ware Fiftene þousande þer comen fare Sarra?ins yarmed wel On gode hors in yren and stiel, Our kni?tes were so y finde Gode kni?tes tventi þousinde, Þai smiten þe hors and lete þe rain And metten þe paiens wiþ gret main. King Clarion mett king Guifas (Sexten fet o lengþe he was) He hit him wiþ þe speres ord Þurth and þurth scheldes bord Þurthout hauberk and aketoun And bar him of his hors adoun His schaft tobrast, þe geaunt fel His nek-bon he brac þertil. Þe douke Estas of Arundel Mett a king sir Mirabel, Þe paien on him brac his schaft And hitt him on þe side l[e]ft, Þe douke him hit in þe brest And wiþ his dint hard þrest An ellen long þurth þe bouke, Þe soule went to þe Pouke. Þe gode kni?tes þat wiþ hem ware Þe oþer to þe grounde bare Wiþ dint of spere and of swerde-egge Þe paiens þai made to deþ legge, Bitven vndren and none so y finde Of hem þai slowen ten þousinde Þer lay mani paien þurth-þrest Heued of-smiten and fot and fist, Bi þe blod of hors and man A mile men mi?t haue ygan. Of hem fiue þousand þat wald scape Toward king Oriens gan rape, Our Cristen hem suwed at þe rigge And spared nou?t on to l[e]gge What king Oriens þai saye Wiþ folk wreien al þe cuntraye, O?ain þai wiþdrou? hem þo And conseil toke what to do Doun of her destrers þai li?ten Her stedes to rest her armes ri?ten And afterward made a renge Of hem alle þe launde alenge For þai nold for no gode Þat paiens binomen hem þat wode. Þo asked Oriens an hast His folk wereof þai weren agast, ‘Sir’ þai seyd ‘heretofore Beþ tventi þousand oþer more Cristen men þat ?our kni?tes Han yslawe doun ri?tes And sodanliche þai com ous on Er we sei?e of hem on And no hadde we þe better be Hem of scaped nadde we.’ ‘A Mahoun’ seyd Oriens þo ‘Þou nart no god worþ a slo Þerfore þi folk þou dost no gode So for Cristen doþ her lord. Com forþ’ he seyd ‘wiþouten letting King Eliedus min owhen derling Nim wiþ þe fourti þousinde And sle bifore þat þou mi?t finde,’ ‘It schal be don’ he seyd ‘bi dan Dagon,’ Euerich lepe his stede opon And fond our men alle at a tasse Þat þe paiens no mi?t passe. Þer ich oþer sone mett And wiþ scharp launce grett Þer tumbled mani paien haþen, And mani Cristen—þat was scaþe Ac þo þat ware ded of our To heuen brou?t soule pure And þe slawen Sarra?ine Went into helle-pine. Þe Cristen fond þe heþen dere So þe lioun doþ þe bere, Euerich on oþer leyd [þer]wiþ So on þe yren doþ þe smiþ, Þer ouerþrewe in litel stounde Mani orped kni?t to grounde Sum ycleued to þe brest Sum of-smiten arm and fest, Sum hors smiten and sum astray; Þis fi?t last fram þe midday What it were euen almast, Þo com Oriens driueand on hast Wiþ an hundred þousand and mo And þou?t our men alle slo Ac on hem þo com þe ni?t Our to wode deden hem þo ri?t, Þurth Godes help and his pite And so ascaped to her cite. Bitven king Clarion and douke Estas Þer was parted alle þe purchas Þat þai hadde ywonne þat day, Long hem was þe bett par fay. Of Cristen were slawe y finde Þe mountaunce of four þousinde Ac þere were slawe of þe heþen men Wele mo þan þousendes ten; Wroþ was Oriens þe king Of þis slei?t and þis scapeing, Þai telt her pauiloun þer þat ni?t, Amorwe were sou?t anon ri?t In wode and doun and in fen After our Cristen men Ac þai no founde þerof non For nou?t þat euer couþe þai don. Oriens þo was so wroþ His owen liif was him loþ, For wretþe he cleped an amirail Napin þat hete saun fail, Wiþ fiften þousand wreyen kni?tes And bad him þe cuntre sle doun ri?tes And toke him ribaudes þre þousinde Þe cuntre to brenne bifore and hinde, Waines and cartes and somers also Fif hundred he dede after go Charged wiþ ale and win red Wiþ fische and flesche and corn and bred Wiþ cloþes and wiþ armerie, Sum þai hadde of robberie And sum brou?t fram her cuntray; ?ete dede Oriens more y say, Wiþ ten þousinde Rapas a king He dede loke þat carting, He sett king Eliteus at her hele Wiþ xv þousand in on eschele, Himself Oriens com bihinde Wiþ Sarra?ins xx þousinde. Þis ribaus þus þousandes þre Ofersett þe cuntre And brent and slou? man and wiif O child no leten þai oliif Þe cri and sorwe y say Men herd fele mile-way; Þe douke Estas ysei?e al þis Wo was him oliue ywis He [tok] kni?tes þousandes to And out of his cite dassed him þo Among þe ribaus anon he dast And sum þe heued of he laist, Þis þre þousand he slou? anon (Bot fourti þat hem fro were agon) Þurth þe mi?t and help of Crist Ar Napin ou?t þerof wist Into her cite þay wenten o?an Wiþouten letting of ani man. To Napin com a ribaud þo And seyd ‘Sir where bileuestow so? Þou no dost nou?t as þe wise For þurth þi targinge and þi faintise Alle our feren yslawe beþ And we vnneþe ascaped deþ.’ ‘Held þi pes’ quaþ þe douke Napin ‘Or þou art ded bi Apolin! A worde speke y þe more here Þou art dede and al þine fere’— For al þat is vnder Crist He nold Oriens it hadde wist. Forþ þai passeþ þis lond acost To Clarence wiþ alle her ost, King Bardogaban of gret mounde Wiþ tventi kinges þer he founde Þat bilay þat cite And slou? þe cuntre wiþouten pite, Oriens was welcome swiþe For wonderliche þai weren bliþe Of þe ei?tte and stouers Þat þai brou?t, þo pauteners. Þere þai bileft wiþ þat king Lete we hem now at þis segeing And schewe werres and wo In þis lond þat weren þo— Who so wille ?iue lest Mai now here noble gest. Mirie it is in somers tide Foules sing in forest wide Swaines gin on iustinge ride Maidens tiffen hem in pride. Los sprong of Wawaines dede Of his breþer and of his ferrede. Vriens þat was of Schorham king Of whom y made bifore scheweing Hadde spoused Hermesent Blasine suster and Belisent; Þai hadde a ?ong man hem bitven, Michel Ywain a noble stren, He was ycleped michel Ywain For he hadde a broþer-kni?t, certein, Bast Ywain he was yhote For he was bi?eten o bast God it wot; Vriens bi anoþer quen ?ete had bi?eten a gentil stren Þat was hoten Morganor A gode kni?t bi Godes or, He had made him in al air To þe lond þat of h[i]m com veir, Þe lond þat com of Hermesente Was Ywains þurth ri?t decente. To Hermisent com child Ywain And seyd ‘Dame of child Wawain Þat is mi nevou spekeþ al þis lond Allas ma dame it is me schond Þat y no com in non werre Whe[r] y come to conquerre.’ Þo seyd Hermesent him to proue ‘Whider wostow Ywain for mi loue?’ ‘Dame to seche min em Arthour Of him to afong þe anour Of wi?tschippe and cheualrie And leren manschippe and curteisie.’ ‘What?’ sche seyd ‘for wiche bi?ete Wostow oþer seruise and þi faders lete?’ ‘Dame’ he seyd ‘þine owen land Mi fader haþ laten me on hand, His owen lond he ?aue anoþer, Morganor mine halue-broþer, And þei he schuld me al bireue ?ete ichil bi ?our leue Wende and serue mi nem Arthour It schal falle to our honour.’ ‘Sone’ sche seyd ‘icham wele paid Of þat þou hast to me seyd Þi nem is Arthour verrament Serue him wiþ hert gent And fond forto make acord Bitven Arthour and þi lord.’ Þer sche him puruaid anon ri?tes To felawes an hundred kni?tes And þre hundred ?ong men Þat wiþ him kni?tes schuld ben And fond hem armour and stede Boþe soure and gode at nede, In þe name of Heuen-king Sche him ?af hir blisseing And lete him forþ wende in þe name of Crist Þat his fader þerof nist, Ywain bastard wiþ him went And four hundred of feren gent. Now com þai fram Schorham Al bi þe forest of Bedingham Toward Arundel in Cornwaile Ac þider þai no mi?t saun faile Bot þai wolden passen þurthoute iiii m Sarra?ins wiþ rowe snoute Þo com þer forþ, wiþ mi?ti hond Wiþ king Soriendos to stroi þis lond, He de[de] ribaudes ten þousinde Bren þat þai mi?tten finde, So he dede michel rewþe. Þis was on Yders lond in trewþe Ac to Gawaynet ful of priis Sone men telden al þis; Þo he and his gentil feren Al þis reuþe deden heren He toke wiþ him þritti þousinde Gode felawes so y finde Þat wenten alle wiþ Wawain For his largesse and his main, Out of Londen þe way þai nome Al what þai to Cardoil come, Fro Cardoil þai wenten souþe-west To Bedingham al þurth þe forest Where welcominge þai hadde onest Wiþ gret ioie and gret fest. Þis fi?tinge vnder Cornwaile Was fer ?ete saun faile. Yder in whos lond it was And bifel to kepe þat pas Of his men herd þe pleinte Sum forbrent and sum fordreinte, For diol he topped of his hare And himself tobete and tare And acurssed oft þe time grim Þat Arthour was wroþ wiþ him. King Yder was sikerli A noble kni?t and an hardi Þat wiþ him ledde xiiii m kni?t Boþe hardi and eke wi?t ‘As armes!’ he gradde wiþ tonge And on gode stedes þai flonge. King Soriandes þat soudan was; To a king þat hi?t Bilas He hadde taken fiften þousinde Bifore þat went so y finde And passed along ouer a brigge, Þo þai ouer com ich ?ou sigge Þai rested hem a litel wi?t And þo forþ went anon ri?t; King Soriandes after cam Wiþ fourti þousand haþen man; To Morgalant his steward He bitoke þe after-ward And xxv m Sarra?ins Þat schuld him help wiþ mi?t fines— Ten mile-ways lest þis route Icham siker wiþouten doute And bitven euerich floc naþeles To mile oþer þre þer wes. Þis ich folk þat was bihinde Wiþ fiue and tventi þousinde King Yder and his ouertoke Opon a cauci bi a broke; Þai sei?e him come and wiþstette, Wiþ scharpe spere ich oþer gret, Our Cristen þurthout hem þrust And out of þe sadel mani lust Amirail and heþen kni?t Mani þrewe doun deueling ri?t And gnowen boþe gras and ston Þo þat deþ her hert chon, Sum lay wiþouten arme and þi And sum cleued into þe fi, Our men þer in litel stounde Ten þousand slou? to grounde; Þis sei?e þe steward Morgalant Hardi and strong and gret geant, XV kni?tes he slou? of our Al arawe and to and four And þo he mett wiþ Yder king Ac þat was bataile of þincheing For ich smot oþers scheld ato Helmes tokoruen and brini also. Þis herd Soriandes þe soudan, Of fourti þousand þe tventi he nam And sodanliche on our smot And alle hem slou? ner God it wot Ac king Yder fram þe deþe Scaped wiþ a fewe vnneþe Wiþ wepeing and wiþ gret wailing, Ac he no hadde ascaped bi Heuen-king ?if anoþer cuntek no hadde ybe Þat þe soudan dede ferst yse Wharfore he no durst him suwe for doute Ac went o?ain wiþ al his route. Now þe childer y spac of bifore Ywain þe hende and Ywain bastard ybore And Ates an orped kni?t Wiþ four [hundred] ?ong men wi?t Weren passed þe forest Toward Arundel souþe-west And wenden ben alle soure and siker, And þo metten wiþ a sori biker Wiþ Soriendes formward Þat Bilas ladde a kni?t hard, XV þousand o?ain four hunder Þis was a meteing of wonder. Four mile out of Arundel Allas þis ich meting fel Also þis bachelers hadden a bregge Ypassed forsoþe y sigge Þe children fle nou?t no mi?t For þe brigge y ?ou pli?t Her scheldes þai gropen and scharp spere Ich a Sarra?in gan doun bere Swerdes þai drou? and ?euen dintes And paid paiens deþ-rentes, Þis ?ong men of whom y say Tocoruen in þre mile-ways Fiue þousinde Sarrains to grounde And ?ete were hemself hole and sounde. At þe hindeward king Yder Fau?t al at ones, and þis children her; Soriandes þat wele yherd And lete Yder and o?ain ferd Forto taken quiclike Þe children ded oþer quic. Ac ri?t now a litel knape To Bedingram com wiþ rape And toke a letter to Wawain On his nevou half hende Ywain (Ac Ywain wist nou?t þerof), Wawain hem toke þe knaue of Þe letters he red anon And grad ‘As armes euerichon! Armeþ ?ou al wiþ main For mi nevou hende Ywain Haueþ nede and bot we hei?e He is ded and his compeinie, Ded me were leuer bi Ihesus Þan he starf for faut of ous.’ Agreuein and Gaher[i]et Gveheres and Sagremoret Armed hem wiþ hardi cher And ich lepe on his destrer Swerd þai tok and launce and scheld And forþ priked on þe feld, Þai toke wiþ hem xx þousinde (Þe oþer þai leten hem bihinde) A-sex þai schift her compainie, Agreuein schuld þe first gie Þat was of noble þre þousinde, Gveheres also y finde Þre þousand bodis gied also Non better no mi?ten go, Þe þridde ferd ledde Gaheriet And þe ferþ Sagremoret Þe fift ladde Galathin And eueriche þre þousand wiþ him, Wawain ladde þe sext bihinde And hadde wiþ him ei?te þousinde. Þe knaue tau?t her way sikerliche Þa[i] riden wel sarreliche Þair gilt pensel wiþ þe winde Mirie ratled of cendel ynde Þe steden so noble and so wi?t Lopen and nei?ed wiþ þe kni?t. Þese beþ also fast cominge, Þe children þerwhiles were fi?ting O?ain ten þousand, for first fiue Þa[i] had wi?tliche brou?t o liue, Þai defended hem so wel Wiþ scharp swerd of gode stiel Þat þe four hundred hadde driuen o?an Þo ten þousand of heþen man. King Soriandes herd al þis And sexten þousand he sant of priis Biforn him hem to nim And after com þat wiþþerwin Wiþ xx þousind almast Forto taken hem on hast, Þis forseyd xvi þousinde Our folk comen bihinde And passed þe brigge Drian And smiten on our ?ong man And mani þerof þrewe to grounde And ?auen hem bitter and hard wounde, Þe ten þousand at þe oþer half also Deden hem swiþe miche wo. At on half and at oþer so y finde Were sex and tventi þousinde And wiþ a fewe children fou?t, Ac Ihesu Crist on hem þou?t For he ?aue hem strengþe and mi?t O?ain þo deuelen forto fi?t, When ani were falle adoun Þe oþer hem lift to arsoun Euerich oþer wiþ scheld biclept And fro oþer dentes kept And mani of þo heþen houndes Þai koruen doun into þe grounde— Ac al þai were so forfou?ten Of her liif þat þai no rou?ten And ?elden hem þai hadden ment. ‘Nay’ quaþ Ywayns ‘verrament Whiles our ani liueþ in feld Our þonkes nil we ous ?eld, Ac do we now bi mi red Prike we at onnes into þe mede And ?if we may owhar abreke Fle we hem wiþ gret reke.’ Al at ones her main þai kedde And large roume about hem redde Into þe mede þai smiten wiþ rape ?if þai mi?t ouer þe water scape— Þe water was swiþe depe Þe brink hei?e þe strem stepe, Þai loked ouer into þe londes And seye come king Soriandes, Fele mile-wais wiþouten doute Lest þe tail of his route. Ates þe wi?t þo seyd ‘Allas We mot ous ?eld in þis cas For we no mow nowhar oway So ful of deuelen in þis cuntray,’ Al þai were in gret desmay; Þo loked Ywain and saye Fram Bedingham on her side Baners and pople com ride, To his felawes he seyd on hast ‘Beþ now bliþe and nou?t agast Y se ?ond com gret socour For þai han þe signe of our Saueour Wherþurth’ he seyd ‘ich vnderstonde It is socour of þis lond.’ ‘Yherd be Crist!’ quaþ lasse Ywain ‘Her is conseil certain ?if we here leueþ in a þrome We worþ nomen ar þai come Ac þei we han pople lite Þurthout hem we mot smite And slen al þat mowe we, Þurthout hem and swiþe fle Fleand euer wereand ous Til help ous haue sent Ihesus.’ Bi [his] rede þai deden ?erne Her stedes þai gun terne On þe sexten m þai com flinge So hail doþ on þe singel, In þat coming God it wot Þai slou? þre hundred fot hot And wiþ gode hert and main fin Þai þurth perced þo Sarra?in, Ac Bilas wiþ his ten þousinde Hem oftoke anon bihinde And metten hem in a mede Wiþ an hundred of her ferrede And ?auen hem wel bitter wounde For þai hem wold haue nomen and bounde, Ac þai vp stirt and wered hem siker Wiþ swerd þai maden dedeli biker. Agreuein wiþ þis bikering Wiþ þre þousand com on hem flinge Þat wiþ spere þo ten þousinde Beren o?ain so y finde Þe schote of an alblast, Þer was mani þurthout dast Heued of koruen smiten of arm Bodi cleued into þe barm, On boþe halue was swiche a cri Men mi?t it here into þe sky. Þis sei?en þe sexten þousinde And comen swiþe on our winde And wiþ mi?t o?ain hem bar To þe stede þer þai wer ar, Þer was mani wombe þurth schoue And mani heued cleued aboue, Þat ich time Agreuein In slei?t kid so michel main Þat his feren wondred euerichon And token ensaumple wele to don For he seyd þei he dede schuld ben Of þe stede he nold flen Ac wiþ swerd he wald delite On þe paiens to don it bite. Ywain þan and alle his floc On steden sat so stef so stok And dasched hem amid þe pres So lyoun doþ on dere in gres And cleued boþe man and hors Of þe foule heþen cors, Ich of hem so wi?tliche fau?t Þat tong no may it telle nau?t, Ac Sarra?ins were bi mi panne Euer fourti o?aines anne Wherfore our litel folk kene No mi?t amonges hem ben ysen— Þis was in time of May Ri?t aboute midmorwe-day. Þo com Gueheres Wawaines broþer Wiþ þre þousand f[ol]k oþer And smiten on þis heþen hounde Þat euerich of hem fel to grounde And þe oþer rekeuerd o?ain wiþ main Whider first hem brou?t Agreuein, Þer was fi?ting þer was toile And vnder hors kni?tes defoile; Þo þonked Ywain þe wi?t Of þat socour God almi?t And desired to wite who it were Þat him dede swiche socour þere, Þo seyd Ates ‘Sir Ywain Smite þi stede wiþ mi?t and main And of þi greuaunce þe awreke Þat oþer it sen and þerof speke, Bi her pruesse þou schalt hem knawe And bi þine be her felawe Y þe rede now lay on fast Our fomen forto agast.’ Þer Ywain and eke his broþer, Ates and mani gentil oþer Tokoruen þis Sarra?ins Wiþ gret mi?t and wille fins Y wene þat Ywain and his broþer Þer slou? an hundred and anoþer So þat Gveheres and Agreuein Hadde gret wonder of her main. As Ates com rideinde hem bitven He asked h[i]m who it mi?t ben, ‘Certes’ quaþ Ates ‘of ?our ken, Þe kinges sones Vrien Ywain þe hende and Ywain bastard Þat þus com hiderward To ben kni?tes of ?our em Arthour And seruen him wiþ gret honour, Al þat han white on ri?te armes And red on left half on her armes Beþ erls and barouns sones Þat ben wiþ him hider come Þat metten here þis deuelen felle Þat ben ysprongen out of helle Þat hadde hem slain wiþ deshonour No hadde ben ?our socour.’ ‘Yherd be Crist’ þe children quaþe ‘Þat we to hem com þus raþe,’ To hem þai smiten þe stedes swiþe And welcomed hem wiþ chere bliþe, Þo her ich oþer knewe Ich ouer oþer armes þrewe Gret ioie wiþouten les Þai made amidward þat pres And made couenaunt in al þat fi?t Togider þai wald riden apli?t. As þai þus togider spake Fresche paiens on hem com rake XV þousinde, þat hadden born o?an Par fors into Bedingham, Wiþ þre þousand ne hadde bet On hem smiten Gaheriet Wawaines broþer sikerliche O?ain hem held sarreliche, Þer was broken mani spere Wiþ deþes dint and liues lere And mani paien to deþ ysmite Wiþ swerdes of stiel þat wele bite. Margalaunt þe steward and king Pinogres To þe brigge were comen wiþ gret pres Of Sarra?ins xx þousinde And wele mo also y finde Al þai sei?en þis ich biker, At þat half þe brigge hem þou?t siker On þat ich fair roume To aloge her pauiloun To kepe wele her charrois Her astore and her harnois And to help at tide and time At þe oþer half her cursed lin, Þe brigge þat was hem bitven Þai þou?t schuld her socour ben. Soriondes her hei?e king Com sone after wiþouten lesing Wiþ so mani þousand Sarra?ins Þat no man þerof couþe þe fins And loged on þat riuer Fram Morgalant nou?t wel fer Of bataile to sen þe fin Of Cristen and of Sarra?in Þer at þe oþer half þe brigge Wiþ scharppe swerd gun on legge Wiþ fauchouns axes and battes Ich ?aue oþer sori flappes, Of Sarra?in þer fou?ten ten and ten O?ain on of our men Wherþurth þe feld o?ain þai bare Mani of our children þare. In þis toil, wiþ þre þousand skete Sagremor hem com mete Mest what euerich wiþ his spere A paien gan to grounde bere, And in þis ich coming Þer were slawe four heþen king In þe feld of our bachelers, Were brou?t on her destre[r]s; Þe paiens were to fel and kene Þe slei?t of hem nas nou?t sen And eke þer ourne stremes of blod Also it were a wel gret flod. Now wiþouten more dueling Galathin com swiþe flinge Wiþ þre þousand wi?tling And smot o?ain þat heþen king, Ich of hem wiþ stef launce A Sarra?in smot wiþouten balaunce And wiþ her feren brou?ten o?ain Al her f[om]en to þe brigge Drein In þe water hem driuen so y finde, Of þe heþen and slou? seuen þousinde, Ac al our childer toforn and þo Hadde hem contened so Þat of m x and sextene No hadde þai leued bot þrittene And of our so y finde Nas nou?t slain a þousinde. Now hadde al þo þeues heþen Ben tofrust doun ri?t to maþen ?if Morgalent and Pinogres [N]adden brou?t ouer her pres XX þousand o?ain our, Of our wer þousandes ten and four And certes nou?t an hundred mo And þai were þre and þritti þousand and mo; Þer was batail of mende Hou our wi?tlinges so hende On þe heþen wiþ swordes losten And mani tocleued and tofrusten, Ac Morgalant and his ferrede Were strong and fers to þe dede And hadde don our harm wel gret ?if Wawain no hadde don þe bet Þat wiþ ei?te þousand and swerdes egge Brou?t hem to þentre of þe brigge And mani þousand ouerþrewe saun fail Into þe water top and tail Þat þai adreint wiþouten les. Wawain smot into þat pres It was sumdel after none Wawain strengþe duble gan His ax in his hond he lift Durarls heued of he smit, King Malgar on þe heued he gert Þat þe dent stode at þe hert, Segor on þe heued he smot Þe ax into þe sadel bot, King Malan also he hit And wiþ his ax þe heued of slit, A-left he smot and a-ri?t Non his dent asit mi?t Stel and yren his ax þurth carf Wherþurth mani heþen starf; He met þat geaunt Pinogres Amidward al his pres Þat cleued Wawaines scheld Þat it flei?e in þe feld, Wawain him ?aue a dent of howe And cleued him to þe sadel-bowe— Y no mi?t it nou?t fulrede Þe pruaunce of Wawaines dede. After him hende Ywain Best y wene kidde his main For king Sesox he cleue ato And Baldas an amiral also, Minardes heued of he smot And Bilaces also God it wot And Morgalant þe steward Dedliche wounde he ?af him hard, And mo kni?tes þan y can telle Wawain and he sent to helle For y neuen now saun faile Bot kinges doukes and amiraile— ?ete no wist nou?t Wawain Þat it was his felawe Ywain, He hadde wonder of his pruesse Þat so leyd doun hard and nesse. After hem Galathin Kidde in dede mi?t afin Wiþ swerd he hit Farasan A geaunt and an hoge man Þat ere and cheke and scholder also Wiþ his swerd he carf atvo, King Creon he cleued þurth And king Beas doun in a furth, Darian and king Fulgin Boþe he cleue to þe chin. No child no mi?t do þer bet Þan dede also Gaheriet, Of þe king Briollo Þe midel he smot ato Pinnas and ek Donadord He biheueded wiþ his sword Pamadas he cleued doun ri?t. Sagremor þer schewed his mi?t For he biheueded Linodas Of fourtene fet þat was, Fauel he cleued to þe brest And Guindard he made heuedles prest. Gueheres dede also wel, Of Guos he carf þe hatrel Goweir he cleued to þe ribbe Þat he no mi?t no lenger libbe. Agreuein dede also Þre kinges he slou? and mani mo, Ates and lesse Ywain and her route To grounde laiden wiþouten doute Whom so þai hitten wiþ ful dent Keuerd he neuer verrament, Ac verrament o?ain Wawain No man no mi?t kiþe main For he carf man and stiel and ire So flesche-hewer doþ flesches lire. Ni?t com hem on, þai mi?t nou?t sen, Ich to his kiþ gan to ten; Þo Gawainet knewe Ywain Þer was ioie and blis certain He and al her compeinie To Bedingham went on hei?e And þer token aise and rest Wiþ gamen and gle and solas mest. Soriandes sei?e of his ferred Of four score m þe fourti ded, His hert was sore his cher murne Lenger nold he þer soiourne He trussed his armes anon ri?t And went oway al bi ni?t To her hei?e ost to Wandlesbiri Þer þai made hem ioie and miri For store and tresor þat þai brou?t; Wawain amorn hem sou?t And fond he was ascaped oway Þat him oþou?t par ma fay, Þat hie þer founden þai ladde hem wiþ And left þer stille in pais and griþ Mani day at Bedinham— Now listneþ what after bicam. Now seiþ þis romaunce hou Wawain Of þis letters asked Ywain, Ywain seyd he wist of non Whereþurth þai wonderd euerichon. Þo herd þai telle of Sarra?ins Deden wo and michel pins Þe ?ong men of Arundel, Wawain þerof hadde diol Ten þousand þe best he toke (Þe oþer he tok þe toun to loke) And went hem Arundel toward. In þis time fel chaunce hard For Kay Destran and Kehedin Tvo gentil swaines of wi?t lin Erles sones of Strangore, Of þe marche come hem bifore Wiþ seuen and tventi sweines of gentil stren Comen alle kni?tes forto ben And to serue king Arthour ?if þai mi?t wiþ gret honour, Þese no hadde nou?t are ysaye Hou Arundel was bilay Of king Harans and ek Daril, Bramagnes sones þe etenild, Wiþ so mani heþen þousinde Þat þe noumbre y no can finde. Þese squiers on hem come, And þe paiens also sone So þai hem sei?e on hem þai last, Þe squiers were armed and on hem dast And in þe first of þat seylinge Þai slowen michel heþen genge Ac heþen mani þousand þo On our flongen and dede hem wo And biclept hem al about Forto nim þat litel rout. ?ong men of Arundel Sei?en it out of þe castel Wi?t ?onglinges þre hundred ich vnderstonde Þe first was Ywain wiþ þe white hond Þe oþer Ywain of Lyonel Þe þridde Ywain Desclauis le bel And Ywain of Strangore of hei?e parage Þe v was Dedinet þe saueage Alle þai were wi?t and hende And nei?e of Wawaines kende, Þese wiþ þre hundred com þere And on þe paiens smiten wiþ gode chere Ich dede his launce go Þurthout a paien oþer to And redden hem wiþ mi?t fin Til what þai come to Kehedin, Togider þai cleued in þat werre So wiþ oþer doþ þe burre And leyden þer Sarra?ins doun ri?t Boþe a left half and a ri?t. Þe paiens an horn gun blowe And hem come socour in litel þrawe XX þousand þat smite on our And bar hem doun bi þre and four And hadde hem slawe and do miche wo No hadde Wawain vp comen þo Wiþ x þousand þat doun stett Alle þat þai wiþ launce mett And after her swerdes drowe And xv þousand heþen slowe And holpen so þo oþer squiers Þat þai were brou?t on destrers; Þe oþer paiens wiþdrou? hem þo Sarra?ins to feche hem mo, Þerwhiles Wawain knewe þis Ywains Alle four and þe oþer swaines, Þer was ioie bi Godes ore Y wene þer mi?t be no more Þan was þer of þat socouringe. Þerwhiles com an eld kni?t flinge And seyd to Wawain conseil ?if he and his feren wald ben hayl Þai schuld swiþe to Arundel te And þan he schuld more yse, Bi his conseil þai deden anon And went into Arundel ichon Alle þe gates þai schetten fast And lete falle portcolice on hast, On walles þai stei?en hei?e And sei?en of heþen ful þe cuntreie— King Harans wiþ sexti þousinde And Daril wiþ fourti him bihinde, XII hundred cartes after come Wiþ gode and store þat was binome In þe cuntre men and wiues Al sori in her liues, After hem come xx þousinde Of fel robours so y finde Þat so hadde robed and brent þe cuntre Þat þeraboute four iurne No schuld man finde man no childe Bot wildernesse and desert wilde. Wawain and his felawes Þer soiour[n]d seuen dawes, Þer lete we hem soiurne And speke we of chaunces hard and murne. King Harans and his harnoys Went toward þe lond of Leoneis And brent into þe grounde Al þat þai biforn hem founde Man and child þai brent þo And dede hem al michel wo; Sum ascaped wiþ gret paine Into þe cite of Dorkeine And reweliche gun [grade] o king Lot For þis lere God it wot, Lot tok xx þousand kni?tes And went him out anon ri?tes. A ferd of xxx þousinde He smot on also y finde, V þousinde in his cominge He slou? wiþ speres meteinge Egreliche her swerdes drowe And ix þousinde þerto slouwe Wiþ so noble swerdes dent Þat hem astint verament And hadde hem alle sone yslawe ?if Harans (þat þe Deuel todrawe!) Wiþ lx þousand [nadde] þo Com on our to michel wo Þat our biclept and wiþ fou?t And slowen our gentil men and du?st, Þat Lot vnneþe wiþ þre þousinde Scaped at euen so y finde Into þe cite of Dorkeine Sore ywounded wiþ michel peine. Þe king Lot sei?e þis lere Himselue he gan here tere And bad þe time mesauenture Þat he cunteked wiþ king Arthour, And his kni?tes þat leued were And leuedis and children maden care For her faders lordes and frende Were so slawe wiþ helle-fende; Harans biseged and dede his peine Þe cite to winne of Dorkeine. Lot þou?t to saue Belisent Arthours suster his quen gent And Wawains moder saun fail, His kni?tes he asked conseil Conseil he tok and went bi ni?t Toward Glocedoine ful ri?t His strong castel, to don in his wiif For chaunce þat mi?t be oþer striif Wiþ Modred his sone beld Þat nas ?ete bot to ?er eld, V hundred kni?tes on gode stede Wiþ him he tok for al nede And went toward his castel swiþe— He was þerof seþþen vnbliþe. In þis time child Wawain Wiþ mani feren and eke Ywain On Arundels wal þai gun lene, A kni?t com arnand wiþ gret rene Yarmed in armes alle Þat to Wawain þus gan calle ‘Wawain’ he seyd ‘Crist þe se And alle þine feren fre! Durst ?e gon wiþ me siker Y wold ?ou schewe a selcouþe biker Whar ?e schul win wining ?e nold it ?eue for noþing.’ ‘Þan schaltow’ quaþ Wawain ‘swere Þou no schalt ous wiþ tresoun dere,’ ‘Bleþeliche’ he seyd and swore anon He no schuld hem qued no traisoun don. Wawain him armed swiþe And tok wiþ him x þousand biliue Þis kni?t sei?e hem com and dassed forþ And hye him after swiþe, norþ, So þai wenten þai metten a kni?t Arnand wiþ al his mi?t Wawain nam to þis kni?t hede Þat he ladde wiþ him Modrede He rode him to and asked him whi He ladde his broþer so suiftli, ‘Wawain’ he seyd ‘par ma fay Al þis ni?t and al þis day Þi lord haþ fou?t o?ain king Taurus Þre þousand o?ain fiue hundred of ous, Þi lord is wounded his men be dede Modred þi broþer y tok for drede And wiþ him þus oway drawe Þat he no ware of hem yslawe.’ ‘Allas’ quaþ Wawain ‘allas allas Þat ich euer born was! Who schuld euer of me ?elp Now sterue mi frende wiþouten help? Frende’ quaþ Wawain ‘þou here abide In on busse þou þe hide What þou se al þe fulle Wiche socour don we schulle.’ Wawain wiþ his folk forþ drof Hastiliche vnder a grof, Þo he herd a reuly cri A wiman euer cri ‘Merci!’ He dasched forþ biforn hem alle And sei?e a leuedi þries doun falle Fram Taurus stede to þe grounde, Þat heþen king þat vnwrast hounde Þat feloun rage in his wodenesse Pli?t hir vp bi þe tresse And sche gred ‘Seint Marie Help me leuedi Cristes drurie!’ And he went vp anon his fest And buffeyt hir vnder þe lest So oft so sche crid ‘Marie!’ Sche was buffeit of him þrie, Sche fel doun of his hors rigge And he gan anon his hondes legge On hir tresse, and forþ hir drou? Þe leuedi vpri?t stode aswou? He laid on wiþ schourge and bad hir go And sche no mi?t a fot for wo No for hir cloþes long, Bi hir tresse he gan hir hong Sche wiþbraid and fel vpri?t, Taurus ali?t anon ri?t And knett hir to his hors tail Bi her tresse saun fayl So he drou? hir him bihinde Euer ‘Mari help!’ criinde, What for sorwe and eke for paine Sche les winde and ek alaine Hir ei?en turned hir voice wiþsat At point of dede was hir stat. Þo seyd Wawain to þat kni?t Þat hadde him brou?t þider ful ri?t ‘Knawestow ou?t þat leuedi Þat þoleþ al þat vilanie?’ ‘Wawain’ he seyd ‘verrament Hir name is hote Belisent Þou ou?test amende hir stat For þou souke of hir tat.’ Wawain was oft wele and wo Ac neuer wers þan him was þo Nei?e aswon he sat vpri?t Þo nist he war bicome þat kni?t, He mi?t long loke after him He was oway—it was Merlin. Wawain wiþ spors his stede smot And he forþ stirt God it wot He grad aloude to king Taurus ‘Abide þou þef malicious! Biche-sone þou drawest amis Þou schalt abigge it ywis!’ An heþen swain sone doun stett Þe leuedis tresse sone vnknett. King Taurus was xiiii fet long An vnrede geaunt and a strong He sei?e to him com Wawain He toke a launce wiþ gret [m]ain And smot þe stede þat he bistrode, Aiþer to oþer wiþ wretþe rode, Taurus hit Wawain arst Þat his launce al tobrast, Wawain him hit wiþ main and schof Þe launce þurth þe scheld drof Þurthout hauberk and hert-polk And ded him cast among his folk; Wawains breþer on and oþer Smiten euerich liþ fram oþer And v hundred heþen ichon No leten ascape neuer on. Wawain o?ain went so seyt þe bok And his moder in his armes tok And wiped hir mouþe ei?en and viis For hir he wepe ful sore ywis He kist hir mouþe and hir ei?e[n], And his breþer þat ysei?e[n] And com to him and gret diol made No mi?t hem noþing glade, And for loue of hem alle her fere Made wepeing and reuly chere; In al þis diol-makeing Belisent wiþouten lesing Acouerd and vndede her eyin, Þo her sones it yseyn Þai made ioie swiþe gret Hir ei?en þo sche vndede bet And þonked Ihesu our Saueour Of hir sones gentil socour. Þo teld sche Wawain and his feren So þat þai it mi?t yheren Hou Lot wiþ þre hundred kni?t Dede o?ain þre þousand fi?t And of þe þre þousand he lete oliue Certes bot hundredes fiue ‘Ac of mi lordes meine Certes no scaped oliue nou?t þre, Þo mi lord most chese Me forgon oþer his liif forlese Alon he fau?t a mile-way Wiþ þo v hundred y say What he hadde woundes ten and fiue, Vnneþe he ascaped wiþ þe liue Makand so reuli bere Þat it was pite forto here; Þe heþen me tok and totoiled Tobeten todrawe and defoiled— Now haue ich mi lord ylore And Modred mi sone þat wo me is fore,’ Aswon þo sche ouerþrewe. Wawain sone hir ablewe And seyd ‘Dame, Modred þi sone Y schal þe don anon come’ And him ofsent, þo sche him say Sche akeuered par ma fay And was yleyd in liter Almast liche an hors-bere And to Londen toke þe way Wiþ alle Taurus korray Sex hundred cartes bi Godes ore Al charged wiþ mete and store. Þo þai to Londen weren ycome Hendeliche þai were welcome Do deliuerd þe hei?e palays To sir Wawain þe curteys, Þerin he dede his leuedi And swore bi þe quen Marie Schuld he neuer sen his lord What Arthour and he were acord. Þo he teld al sir Do Of chaunce þat hem was comen to Hou he dede Sagremor socour Þurth an eld vauasour ‘And seþþen Ywain mi cosyn Þurth leters writen in Latin Þurth a page also ri?t, And mi moder þurth a kni?t, And y no couþe non of þo þre Neuer seþþen after yse.’ ‘O Wawain’ quaþ Do anon ‘Al þre it was on Merlin þe gode felawe ?ete sum day þou schalt him knawe’— Hereof þai hadde wonder and game. Lete we þis rest in Godes name And telle forþ in gode pays Hou Merlin doþ his maister Blays In boke writen saun faile Of Inglond þis meruaile And profecies and oþer þing Þat sum beþ passed and sum coming. Þo went he fram his maister Blais To Arthour to Carohaise And teld him and his conseil Of Inglond al þe meruail Hou Wawain dede and his ferrede And eueriche king in his þede, King Arthour and his ferrade Of þis tidinge were wel glade. Now seiþ our romaunce here Leodegan sent his messanger To Arthour Ban and ek Bohort Þai schuld com to his court Wiþ him won and soiourne, And seyd he was sori and murne Þat he no wist of her beinge For he vnderstode soþ þing Þat þai were of power more Þan he and hei?er ybore, Þat þai hadde wele yked Fram deþ when þai him hadde red, He sent hem to come bi kni?tes fiue So þe ?emers of his liue For al he wald don him saun fail In her rede and her conseyl. Wiþouten bileueing ani more Þai went to him, Merlin bifore; Þo þai comen into þe halle Þe king vp stode and his men alle And welcomed hem wiþ bliþeful chere, Þo spac Merlin so ?e may here ‘King wostow wite our being?’ ‘?a’ quaþ Leodegan ‘opon al þing.’ ‘To þis’ he seyd and schewed Arthour ‘We sechen a wiif of gret valour.’ ‘A seynt Marie’ quaþ Leodegan ‘And haue ich a douhter a fair wiman Fairer not y non veir Wise and hende and of mi lond air And ich ?ou sigge vterliche Þei in þis warld war non oþer swiche, Þei he no hadde doun no lowe On him y told hir wele bitowe So ful y knawe him of worþschipe Of nortour and of hendeschippe,’ He fet his douhter himselue alon (In þis world nas fairer non) And proferd hir to king Arthour And to ben his air wiþ gret honour And Arthour hir nome saun fail For Merlin him ?af swiche conseil. ‘Now’ quaþ Merlin to Leodegan ‘Wostow now wite to what man Þou hast y?ouen douhter þin?’ ‘?a þat were wil and ioie min.’ Þer he was of Arthour biknawe And of his feren al bi rawe And seyd he was her lord bi hirritage Þai most al don him vmage, Leodegan was þo wel bliþe And to Arthour dede omage swiþe And þe kni?tes of þe rounde table And al þat oþer folk saun fable, Þer treuþed Arthour Gwenore his quen Þe fairest leuedi þat mi?t ben. King Leodegan lete maken a fest Of alle þat come swiþe onest, Ich þat was of Cristen lay Fond þer fest of gret noblay Þe fest last seuen ni?t Of al deinte y sigge apli?t, And lenger it hadde ylast Bot her terme was comen almast Þat þai most smite batail O?ain þe Sarra?ins saun fail; Wide and side ner and fer Baroun kni?t and ek souder Sum bi fe sum for wining Were comen to Leodegan þe king, Were comen to his fi?t And soiournd a fewe ni?t. Mirie is Iune þat scheweþ flour Þe meden ben of swete odour Lilye and rose of fair colour Þe riuer cler wiþouten sour, Boþe kni?tes and vauasour Þis damisels loue par amour. On Mononday in þe Pentecost Leodegan and alle his ost Armed hem in aketouns Hauberkes plates and hauberiouns Boþe wiþ bacin and eke palet And helme on her heued yset, Stones precious and ?immes Gold and siluer þer were inne, Þai hadde aboue riche queintise Of beten gold, of mani asise After þat her armes bar (Mani was diuers to oþer þar), Mani riche sadel on hast Was on riche destrer cast. Þat ich day par amour Guenore armed king Arthour, At ich armour þe gest seit þisse Arthour þe maden gan kisse; Merlin bad Arthour þe king Þenche on þat ich kisseing When he com into bataile, ‘?is’ he seyd ‘Merlin saun faile.’ Þo bad king Leodegan Merlin ordeine al his man, ‘Bleþeliche’ he seyd and ches Arthour And Ban [and] Bohort of gret vigour And her feren wiþouten fable And kni?tes of þe rounde table And oþer kni?tes so y finde, In alle he nam seuen þousinde And made þe first compainie Himself he wald hem gye. Leodegans nevou Gogenar A noble kni?t and wise and war Merlin toke anoþer ferrede Of seuen þousand forto lede. Þe þridde ledde Elinadas A ?ong kni?t þat fin stalworþ was He was þe wise leuedis nevou Of þe forest saun? retour, Þe ferþe led a baroun hi?t Blias Þat was lord of Bliodas, Þe fift ledde Andalas A kni?t of meruailus los he was, Þe vi ledde Beliche þe blounde A kni?t he was of gret mounde, Þe vii ledde Yder of Norþlond Fel and hardi and strong in hond, Þe viii ledde Landon ful of vertu He was Cleoda[l]is nevou, Þe ix ledde Gremporemole Hardi kni?t and wi?t and fre No kni?t better on stede sat Ac he hadde a nose as a cat; Ich of þese ladde seuen þousinde; Leodegan so com bihinde Wiþ ten þousinde of þe best. Þo bad hem al Merlin lest ‘King’ he said ‘nou?t þe amay For king Rion schal wische þis day He hadde ?eue þe tounes fiue He war in his lond wiþ his liue. Fele hundred Sarra?ins He haþ wiþ him of biches lins We schul hem sle and noþing doute For it is al a curssed route, We han almast so y finde Four score þousinde And Cristes grace þat schal ous helpe To kerue doun ri?t þe heþen welpes; Þenke on ?our childer and wiues And ek on ?our owen liues And of ?our londes, wiþ vnri?t Þai þenke to winne wiþ strengþe and mi?t ?ou to slen and to exile, Leggeþ on þe traitours vile Spareþ nou?t ac sle doun ri?t ?ou schal help God almi?t. Þai han filled þe michel forest And walled hem bi norþ and west Þat þerforþ no man no may Comen hem to par ma fay And a souþe half walled certes Wiþ mani þousand waines and cartes, Ac on þat est half ich wot We schul comen opon hem God it wot And finde hem slepeand and sle doun ri?t For þai were al dronken toni?t.’ Þer he ches kni?tes ten And sent biforn her men Forto take and slen and binde Þe spies þat þai mi?ten finde, Þat so deden, and hem bifore Nomen herlotes ten score And so hem bistirden þat no tiding Spie no brou?t to þat heþen king. Merlin come bifore wiþouten þe toun And vnspa[n]d his dragoun Fer þat kest of þe mouþe vair So it li?ted in þe air, Arthour alder next him cam And Ban and Bohort þat gentil man And al þat oþer ferred Ordeind so ich ere sede, Of armes þat was gret schining Þe stedes maden gret naying; Þai wenten forþ also stilly So þai mi?ten wiþouten cri. Þo Merlin com nei?e king Rion Enchauntement he kest him on Þat mani of her pauiloun Opon her heuedes fel adoun, Merlin and his feren was y say Biforn al þe oþer to mile-way, In a Tiwesday in þe daweing He kest þis enchaunteing, Bitven a riuer and a grof He com hem on, þat þai nou?t schrof, And Merlin loude gan to cri ‘Help ous now þe quen Marie!’ Our folk on þe heþen lusten And vnder hors fet hem frusten And tohewen hem to deþ, and on gerten. Þe heþen þeues vp sterten Four c þousand and mani mo To king Rion ascaped þo And armed hem swiftlich vnder his tent, To slen al our was her entent Ac our slou? þousandes mani Ar of hem were armed ani, Ac þo þai hadde keuered armes Wiþ launces maces and gisarmes Bi þousandes mani a man Þe heþen smiten our o?an And gun on of þe grest bataile Þat euer was smiten saun faile. Passed was þe dayspringing Þe hote sonne was schininge Þo bigan kni?tes rideing Trumpes b[low]en tabours dassing Þer was fleinge and wiþstonding Tireing togging and ouerþroweinge, Of Sarra?ins in litel stounde Mani þousand was frust to grounde. Þat sei?e Rion þat vile hounde He cleped Salinas þat kni?t of mounde Whiche Salinas was his nevou A stalworþ man and ful of vertu He tok him an hundred þousand kni?tes And hete him wende anon ri?tes His folk forto socour And awreke his deshonour, Þis Salinas and his wiþ gret vigour Com o?ain king Arthour Wiþ his to and fourti of mounde And wiþ kni?tes of þe table rounde And wiþ oþer, in al y finde Þe mountaunce of seuen þousinde; Þo seyd Merlin to king Arthour ‘Þenke now of þi newe amour, For loue of þi last kissing Among þis heþen houndes fling.’ At þat word king Arthour Smot his stede of gret valour And hit a Sarra?in þurth þe scheld And his hauberk felefeld Þat þurth þe hert þat ysen cheld Pased and kest him in þe feld, King Ban bisei?e ri?t so anoþer And king Bohort þe þridde his broþer, Nei?e ichon of her felawe In þe entring brou?t a paien of dawe; Þer was mani stede yfeld Mani kni?t slawen vnder scheld Ich kni?t hewe on his per On schide so doþ þe carpenter, Þer dede so our kni?tes of los Þat mani paien þerof agros. Arthour was þat day biheld Hou manliche þat he paiens aqueld He hem tokarf he hem tohewe Mani wiþ ded his dintes knewe. King Ionap a paien kene (Lengþe he hadde o fet fiftene) He sei?e hou Arthour ded hem damage He tok a launce in gret rage And biforn him grop his scheld Arthour he þou?t his harm to ?eld; Arthour sei?e wher he cam A stef launce in hond he nam— He no sembled no more him o?an Þan doþ a child o?ain a man. Aiþer gan his stede dresse O?ain oþer in þat presse, Ionapes schaft bigan to glide Ri?t bi king Arthour left side Þurthout armes and þurthout schert And in þe side, nou?t sore, him hert, And Arthour smot him wiþ his launce Þurthout his scheld wiþouten balaunce And þurthout hauberk and aketoun And þurthout þe scholder fer aroum, Ionap was so proude and sterne No ?af he þerof nou?t a ferne, Wiþ þe brestes so þai metten Þat to þe grounde boþe þai stetten. Of Cristen [and] heþen þer was toiling Forto help þis to king Þer was mani swerd ydrawe Mani kni?t hirt and mani slawe, What wiþ wristling wat wiþ togging What wiþ smiteing and wiþ skirminge On boþe half so þai wrou?ten Her kinges on hors þai brou?ten; Þo Arthour and his fourti and to And [þe] kni?tes of þe rounde table also So korwen and hewen wiþ main hond Þat non armour mi?t hem astond And so slowen þat Salinas Flei?e and al þat wiþ him was. Among þe wele doinde of our men Was on wele fi?tand hete Nacien Perciuales cosyn þe fri On his moder half þat fair leuedi, In þis warld of more noblay Nas non bi Vter Pendragones day No forþ bi þe kinges day Arthour Nas þer non of more vigour. Haningnes his moder was (Iosepes suster a kni?t of gras) Whom Ebron hadde spouse A kni?t of dede vertuous Þat on hir ?at kni?tes seuentene Hardi and strong wi?t and kene In whom seþþen in mani fi?t Al Inglond so was ali?t, Þis was Colidoines cosyn þe rike Naciens sone of Betike Whiche Celidoine sei?e first saun fail Of þe holi graal þe meruail, ?ete þis Nacien þe curteis Was sibbe king Pelles of Listoneis And al his breþer God it wot And seþþen hadde Launcelot In his ward almest a ?er So þe romaunce seyt elleswher; Þis Naciens of whom y write Seþþen bicom ermite And lete kni?tschippe and al þing And bicome prest messe to sing, Virgine of his bodi he was Whom seþþen þe holi Godes gras Rauist into þe þridde heuen Where he herd angels steuen And sei?e Fader and Sone and Holi Gost In on substaunce in on acost, Þis ?af seþþen þe riche conseil To þe king Arthour saun fail Þo he was in gret periil To lese his londes and ben exil O?aines þe king Galahos Þe geauntes sone of gret los Þat ?af king Arthour bataileinge Wiþ þe power of þritti king. Þis Naciens and Adragenis þe broun Þe heþen kni?tes leyden adoun Tohewe hem and togert Y ?ou sigge forsoþe cert Þe gret strengþe of king Arthour Þes to folweden in alle þe stour So fer þat he no mi?t se no knowe Neuer on of her felawe, Bifor þes þre Merlin went And bar þe dragoun þat fer out sent; Þes þre deden michel wo Hors and man þai coruen ato Boþe a left half and a ri?t Þai felden kni?tes and slou? doun ri?t And forced hem wiþ mani dent hard What þai come to king Riones standard Þat four castels [vp] olifaunce Bar toforn king Riouns. Her feren þo misten hem And smiten after bi xii and ten Wiþ newe grounden fauchoun and sword Mani heued þai smiten ford Þai schouen wiþ schulder and smiten wiþ arm And deden þe paiens dedliche harm Ac þai no mi?t keuer to king Arthour Wiþ slei?t no wiþ vigour, Bot Ban and Bohort so seiþ þe bok Laiden doun al þat þai tok Sum into þe sadel þai smiten Her swerdes þai dede ful wele biten And so fou?ten and slowen par ma fay Þat þai redden and maden way Maugre þo paiens þurth fin vigour What þai com to king Arthour, And þo þai were togider fiue Þai binomen mani on her liue, An hundred haþen in litel fitt Þe fiue þurth koruen and heued of slit. In ich half was gret fi?ting Gret slei?t gret criing Socouring and wiþstonding, Of kni?tes barouns erls and kinge Lay mani heuedles on þe grounde On þe gras wiþ dedli wounde Sum lay wiþouten fet and armes Ato ygirt into þe þarmes. Among þis toil sei?e king Rion Our fiue so his men slon He was seuenten fet long And in þis warld no man so strong In his ri?t hond and in his left A mace he gan vp lift Þat no man no schuld bere No vnneþe fram þe grounde stere. In þis time king Fansaron so mot y liue Hadde on iuel dent y?eue, Bohort him gan after prike Curagus to ben awreke Fram his feren he folwed him almast Þe cast of an alblast And hit him þan a dint wel iuel Þat he fel on his hors adiuel, He wold his nek smiten eft And þe dint a litel gleft Þe stedes nek he smot atvo King Fansaron fel to grounde þo. Bohort him hadde slawe anon Ac opon hem com king Rion Wiþ þe power of xviii kinge On king Bohort loude gredinge Þe mace arered in his hond And ‘Fi? a putain wiþstonde! Þou schalt abigge þat þou þer come Lo here in mine hond þi dome!’ Bohort of þe gretnesse hadde meruail And of him was adred saun fail, Leuer he hadde þer ben yhent Þan fleand ynomen oþer yschent He set on him þe crouche verray And him vnder his scheld wray, Rion on þat scheld so smot Þat it tobrast God it wot, And king Bohort so smot o?an O þe helme þat hoge man Þat he sat astoned vpri?t And nist wheþer it was dai or ni?t. Þe hors he dast him forbi And com vp a chaunce sikerly Where king Aroans a geaunt fel Hadde felled Herui de Riuel And held him so bi þe code Þat mouþe and nose him ran a-blod, And hadde þer of his heued ysmite Nadde Adragenis to him stite Wiþ swerd o?ain fourti and mo; King Bohort com rideinde þo And ?aue Aroans wiþ þe swerd a flat Þat he þrewe of his hors aplat, Herui sei?e legge þe kinges cors Anon he lepe vp to his hors And smiten hem amid þe pres So grehound doþ out of les And so hewen and laiden on Þat non mi?t better don. Now is king [Leodegan] wiþ his folk hard Smiten on kinge Riones standard And doþ gret power ich ?ou telle Riones baner forto felle, Ac Rion com and his mace left And slou? a ri?t hal[f] and a left, Rion smot to king Bohors And wende todaschen al his cors And he failed of him and hit his stede Þe dent was gret and vnrede Þe hors chine he dassed ato, Bohort lepe afot þo And wiþ his swerd y ?ou pli?t Wered him anon ri?t Ac Rion was him about To nimen and slen wiþ michel rout And dede him tviis knely arawe And almast hadde him yslawe. Herui Riuel þis iknewe King Bohortes harm him gan rewe Þe stede he smot þat it quei?te Of a geaunt a launce he pli?t To king Rion he gan ride And smot him þurthout þe side, King Rion wiþsat þat dent And smot to Herui verrament So þat a qua[r]ter of his scheld He bar oway into þe feld, And eft wald so a deuel wi?t, Ac Herui þat was vigrous and li?t On þe scheld him hit a dint hard And cleued it to þe midward, And Rion smot and gan faile And Heruies hors slou? saun faile, Þo stode Herui bi Bohort Boþe in periil of mort O?aines fele score ypli?t And þai hem wered as noble kni?t. Þis sei?e Adregein þe broun ‘Now helpe’ he seyd ‘seyn Symoun!’ He rode to Rion and so him smot Þat he plat God it wot Aswon on his hors swere Mi?t he noiþer se no here; Þe heued he hadde him þer binome Nadde þe proude king ycome Rion nevou Solinas (Þat honged worþ bi þeues las!), Bihinde Adrageins com wiþ a spere And to þe grounde gan him bere And bitven þe schulders him hirt, Adragein anon vp stirt On fot and halp his compainoun So it were a wode lyoun And so hem wered wiþ steles egge Þat non no durst on hem hond legge, Ac þai hem þrewe wiþ spere and kniif And oþer armes to reuen her liif And wounded hem sore swiþe Þurthout þe armes mani siþe. So þai were ouerriden in a þrawe Þat nei?e þai hadde ben yslawe ?if Nacien no had ysein þis Þat þider smot his stede of pris, Þo þat in his way he met Doun ri?t of hors he hem stett Rion he smot on þe side ri?t And bar him of his hors vpri?t And rod him on and ouer þries; His hors was slain bitven his þies Gode and wi?t kni?tes of our Þo stode on fet four, So þai gun fi?t and lasse Þat þai made grete tasse Abouten hem þer þai stode And depe woden in þe blod And made swiche defense and slei?t Þat y no may telle it ari?t. Ac Rion þat wiþþerwinne Dede gret power hem to nime And hadde hem nomen wiþouten let No hadde Merlin riden þe bet To king Arthour and to king Ban And seyd ‘What do ?e man? King Bohort and Nacien Beþ ?ond biloke wiþ mani men And Herui and Agreuein ?ond þai ben on þe plein, Bot ?e hem soner socour Þai ben ded al four.’ ‘Allas allas!’ quaþ king Ban ‘Lade me þider ri?t onan For be mi broþer þer mislad Worþ y neuer þerafter glad.’ Merlin smot forþ, þai after dasse On aiþer half so grehounde of lasse And her feren after hem come Þat mani paien ?af her dome And s[e]nt hem wiþ scharp sword To þe Deuel her lord, And þo þai comen and sei?en hes Þai dasched forþ amid þe pres Euerich hit a paien þo Þat þai arisen neuer mo Kni?tes wi?t þai hem kedden And roume to þe four þai redden. Geauntes strong þer weren to Þe four þat deden michel wo Minap hete þat on veires Þat oþer was hoten Malgleires, King Ban ?af to king Minape On þe helme swiche a clappe Þat he him cleued to þe toþ, King Arthour smot after forsoþ So Malgleires hit on þe scheld Þat his heued flei?e in þe feld; Þes four sei?en her socour And lepen ouer wiþ gret vigour Gret hepes of hors and men Þat slain lay hem bitven, Hors wel gode chepe þai founde And anon in þe sadel wounde And conteined hem so wi?tliche cert So þai nere nou?t yhert. Þo at arst bigan þe bataile Þat last al day wiþouten faile Ich on oþer so leyd veir Þat it dined into þe air Also þicke þe aruwe schoten In sonnebem so doþ þe moten Gauelokes also þicke flowe So gnattes ichil avowe Þer was so michel dust riseing Þat sen þer nas sonne schineing; Þe trumpeing and þe tabouringe Dede togider þe kni?tes flinge, Þe kni?tes broken her speren On þre, þai smiten and toteren, Kni?tes and stedes þer laien aboute Þe heuedes of-smiten þe guttes out Heueden fet and armes þer Lay strewed eueriwher Vnder stede fet so þicke In crowes nest so doþ þe sticke, Sum storuen and sum gras gnowe Þe gode steden her guttes drowe Wiþ blodi sadels in þat pres. Of swiche bataile nas no ses To þe ni?t fram arnemorwe It was a bataile of gret sorwe, Þer was swiche cark and swiche defoil Þat al Leodeganes folk made recoil To Denebleise vnder þe wal, Bot Arthour and his folk al Þat helden hem in þe bataile Of armes þat dede wonder meruaile. So Leodegan sau[n] fail Houed vnder þe cites wal, Sadones seyd an hardi man To his em Leodegan ‘Listneþ me now mi lord þe king And ?e oþer lordinge What do we here, whi and warfore? ?if we fle þis lond is lore And wif and child and al our blisse Al is forlorn mid ywis Better is to sterue worþschipliche Þan long to liuen schandfulliche, ?if we be desirite Our cowardschippe we may it wite; O þing ou?t ous comfort wel Our newe lord ?ong naturel Þat so wi?tliche fi?tep for ous Helpe we him for Crist Ihesus, ?if he were hunist at þis asaut He mi?t wite it our defaut And bot we him help at þis nede We beþ forswore so Crist me rede, And ?ete sle þat folk Sarra?ine Is our soule medicine.’ Ri?t so king Leodegan Gan to crien hem opan, Þo seyd Goionar þe hende ‘“He naþ non heued þat nil it defende” Lete be sir þi precheing And o?ain þo houndes fling.’ Alle þai were at on asent And forþ dassed verrament, X m paiens of þos þai metten Þurthout hem bar, to grounde he stetten, Þo bigan bataile newe Ich on oþer wiþ swerd hewe Wiþ mace and ex and fauchoun Mani kni?t laide oþer adoun. Þerwhiles Merlin so y finde Dede his out wende to take þe winde Gert her steden and ek resten, What þe Sarra?ins o?ain þresten Our Cristen par fors o?an, Þo mounted Arthour Bohort and Ban Wiþ alle her wi?t compainie O?ain to bataile þai gun hei?e, Merlin tofore so seyt þe boke Wiþ baner feld al þat he tok. Arthour smot þe king Clarel Bitven þe schulder and þe hatrel Þat schulder and side and flaunke also Wiþ his swerd he smot ato, He was wroþ ?e schul here wite For Merlin hadde him atwite He hadde iuel ?olden þe kisseinge Þat Gvenour him ?af at his arminge Þerfore he tohewe þat route Tofore biside and al about, Al wondred þat him sei?e an And seyd he worþ a noble man. Þo knewe he þurth mani on Wher þat rod þe king Rion Þurth corouns and berdes þat were his armes, He made him way wiþ strengþe of armes His stede him bar to him anon Arthour smot to king Rion A quarter of his helme out hitt And his scheld ato ykitt And alle his armes verrament To þe purpoint, of o serpent, Next his schert þat sat þo Elles he hadde him coruen ato, Rion fel doun wiþ þat dent So he dede were verrament; Mani geauntes gret and long About Rion þer were and strong Þat on Arthour at ones last And wiþ her hors to grounde him dast Ac Arthour lepe vp afot anon And werd him o?ain euerichon. Merlin wist of þis dede And hete al Arthours felawered Wenden swiþe to þis rideing, Tofore dassed Ban þe king Al þat in his way stode He biheueded hem and lete hem blode So þat þurth his mi?t gode Þider he com þer Arthour stode ‘Arthour’ he seyd ‘þi kinde it nis To stond o fot forsoþe ywis’— An geaunt he tok anon And cleued him to þe brest-bon And brou?t on hors Arthour ywis Par for[s] among his enemis, Þat so þo dede verrament Þat non no mi?t stond his dent. Þo Arthour was vp so y finde Comen his felawes vi þousinde And ich of hem on þer hitt Oþer heued of smot or bodi þurth kitt, Þer was defoiled king Rion Vnder stedes fet mani on And drawe and totore vilainliche Ac he him defended orpedliche, Wiþ gret pine naþelas Vp to hors couered he was And smot wiþ mace al about And mani slou? of our rout; Ac an fewe of our best In al þat pres togider þrest, Arthour and Ban and Bohort his amis Naciens and Agraueins and Heruis Lucans Griflet Vlfin and Kay And her feren so fou?ten þat day Þat in þe cuntre ran heþen blod So in þe riuer doþ þe flod And so fou?ten wiþ dintes hard Þat felled was king Rion standard And þe four olyfaunce yslawe Baners and castels adoun yþrawe. Þo flei?e Riones folk here and ter Non durst leue nowher Ac king Rion þan was so wo Þat nist what he mi?t do, Wiþ his swerd scharp and bri?t XX Cristen he slou? doun ri?t Ac his men þat were him midde Wiþ strengþe oway wiþ him ride Ac fram his men he dassed sone Bi a wode oway alone Makeand ful sikerly Swiþe michel diol and cri. Swiche noyse ros in þe bataile Þat þei it hadde þondred saun faile No schuld men it yhere Þe paiens made so rewely bere, And our gred ‘Sle! Lay on! Kepe þere! Kepe here! Lete passe non!’ Þus þai slou? in litel stounde Mani þousand to þe grounde And euer þai ben tohewe and smite So schepe þat were wiþ wolues ybite. Leodegan and Cleodalis his steward Folwed al on Goionard Riones nevou þat hadde wiþ him Fele Sarra?ins wroþ and grim, Ban and Bohort vertuous Þai todriuen four kinges orgulous Þat hete Gloiant and Minados Calufer and Sinargos, Þe oþer and þo of þe table rounde Bi v, bi vi of gret mounde Were departed her and tar To folwe þe paiens eueraywhar, Naciens Adrageins and ek Herui VI heþen kinges driuen hardi Þat hete Mautaile and Fernicans Bantrines and Kehamans Forcoars and Troimadac Forto ?euen hem her mat; Alone certes king Arthour Drof king Rion wiþ gret vigour. Arthour otok him wiþ drawe sward And seyd ‘A?eld þe now traitour coward!’ Arthour on þe helme him smot Þe dent sanke þurth God it wot, Þurth þe pelet to þe panne Ac dedli dent no hadde he nanne, Rion o?ain smot a dent Ac Arthour him couered verrament Of his scheld he carf a corner And of his helme a quarter, Þe dint swarf and flei forbi Þerfore was non sori; Arthour smot o?ainward Vnder Riones scheld a dint hard And smot Rion þurth armes alle Þurth þe side nei?e to þe ?alle, King Rion so feld him hert And gan fle ful swiþe cert, Arthour wald after sue Ac sex king gun on him hewe Wiche y nemde tofore ?ou to Þat Herui drof and his feren also, Þai grad ‘Abide traitour!’ on hei?e ‘Wroþerh[a]le þou Rion sei?e!’ Þo lete Arthour Rion scape. Kehenans com wiþ gret rape And ?af king Arthour swiche a las Þat Arthour al astoned was, Arthour smot þat geant o?an A dint þat fro main cam He smot his schulder, wiþ arm and scheld Þat it flei?e in þe feld, Kehenans dede his stede forþ steppe And king Arthour wald bicleppe About his swere wiþ his ri?t arm Þat þe oþer mi?t don him harm Ac bitven his hond and elbowe Arthour him ?aue a dint of howe Wiþ his swerd, þat his hond Amidward þe feld wond; Þe stede him bar here and tere Criand so wode he were Ac sone þerafter ded doun he þrewe His soule to þe Deuel blewe. Þe oþer dasched on Arthour al fiue Forto reuen him his liue Ac Arthour king Ferican smot To þe hert God it wot, Forcoars bi þe side he hitt Þat ribbes and þi he of slit. Þo com Naciens Herui and Adragein Rideand to Arthour wiþ gret main, Wiþ his to feren king Mautaile Fram Arthour gan swiþe fle, Arthour wiþ his feren þo li?t Her hors girten and sadles ri?t. Now seiþ here þis romans Of king Bohort and king Bans, So driuen king Minados Wiþ his þre feren of proude los Þai metten wiþ ten heþen kni?tes Strong geauntes fel and wi?t Alle þritten þai smiten þo On our Cristen kinges to And perced boþe scheld and armes And dede hem wel gret harmes, Ac Ban hit king Calufer And cleued his heued into þe swere After he tok so Sinargos His heued fram þe bodi was los, Bohort hit king Glorion His ri?t schulder anouenon Þat al þe schulder and ek þe scheld Wiþ þe ribbes flei?e in þe feld. Sornigrens and Pinnogras Gaidon and king Margaras Wiþ vii heþen sikerliche Ban asailed wodeliche, Ac Ban so noble kni?t and hende Wi?tliche gan him defende Pinogras he feld of hors And foiled al his cursed cors Sornigrens he smot wiþ main Þurthout helme into þe brain. King Bohort sei?e his broþer fi?t Alon o?ain ten kni?t, Þe stede wiþ þe spors he dust To þe grounde a paien he frust Anoþer þurth helme and bacin Þurthout he clef him to þe chin; Þo þre paines wiþ wi?t bones On þe helme him smiten at ones Þat he nei hadde wiþouten balaunce Ylorn hors and contenaunce Ac he akeuered wiþ hert li?t And smiten hem on wiþ main wi?t. Ac in þat ich toilinge Fram Arthour com Rion þe king Fleand, his sw[erd ydrawe], Folio 254A is missing. [sir Antour] And Kay and Griflet and Lucan And Meraugis and Craddoc and Gernan And Belchin þe broun and Bleoberiis And Galescounde and Lectargis Kalogreuant and Kehedins Folweden and slowen þe Sarra?ins Her and ter so seyt þe boke, And a compeinie oftoke To hundred paiens ful of grame For her ler and for her schame And for king Rion was oway Her hert was ful of ten and tray; Ich on oþer þer gan smite Wiþ swerdes egge þat sore gan bite, Þai weren arwe and our hardy And hem todriuen sikerly, And wenten o?ain to Danbleys And wiþouten þe gates iuel at ayse Bileueden þer for her king Forto han of him tiding. Þai no hadde of Merlin no conseiling For he was went wiþouten lesing After king Galat of mi?ti hond Lord-ouer of herdene lond, Wiþ ten þousand þat was aschape Sarra?ins wiþ gret rape Forto make enchauntement Hem tofore verrament He made alle a valaye Also it were a brod leye Þat Galaþ no non of his Þat ni?t no mi?t oway ywis— Herafter sone in þis write Whi he it dede ?e schul it wite. Now telleþ þis romaunce þat king Arthour Com driueand gode scour And bar Marandois in his hond Worþ al þe swerdes of Inglond Þat he hadde of Rion wonne, He bad þe King þat made sonne For his swete moder loue He most þat ni?t his swerd proue; Auentours to seke his stede he smot, King Ban rode after God it wot Bohort also and Nacien Herui de Riuel and Adragein And com dasseand al bi cas Whar Goionar and Salinas Wiþ a kni?t of þe table rounde To lix bataile founde. Þese four smot on hem certes So þe lyoun doþ on þe hertes, Arthour tau?t on a lessoun of howe And cleued him to þe sadel-bowe, Anoþer he biheueded, þe þridde he hit Vnto þe girdel he him slit, Þe ferþ he tok on þe chine And carf him ato bi line, Ten forsoþe in litel þrawe Þer he brou?t o liue-dawe Wiþ his swerd Marandoise Þat carf doun ri?t wiþouten noise. King Ban smot about also And cleued a geant atvo, Anoþer he schare of al þe side Þe þridde he dede of þe heued glide And biheueded þre oþer þerto And þe seuend he smot ato; And Bohort boþe þi and arm Schare of [on] and dede him harm, Anoþer he cleued to þe toþ Þe þridde he biheueded forsoþ, Þe ferþ and fift also To helle-grounde he de[de] hem go. Þe gode kni?t Adragein Þurth hem smot on wiþ gret main, Anoþer he cleued to þe brest And of þe þridde þe heued he daste, Þus he binam þer fiue Al arowe day o liue. Nacien dede ful wel Wiþ scharp swerd of broun stiel On he cleued doun ri?t And anoþer þerto apli?t, Þe þridde to þe brest he cleued And of þe ferþe þe heued of weued And þre also þerto he slou?. Herui also it made tou? To þe chine he on slitt And of to þe heued of kitt. Goiomar and Balinas And þe þridde þat wiþ hem was Sei?en her noble socour And leyden on wiþ gret vigour Ich of hem þo orpedeliche Four slou? sikerliche, Þo þan leued þer bot ni?e Of al þat iche companie And þo flowen anon ri?t Also swiþe so þai mi?t Gredeand it ner non men Ac deuelen þat þai fou?ten o?en. Our hem suwed as men kene Til þai herden michel dene Boþe on helmes and ysen hatten Þe dintes of swordes flatten, Þo seyd Ban ‘We moten heye, Al ni?t and wiþ swerd d[r]ie.’ Quaþ king Arthour ‘Þat haue y l[e]ue Al what ichaue mi swerd proued,’ Quaþ Ban ‘?e no haue it nou?t deleid Þat ?e no haue it wele aseyd,’ ‘Nay sir’ quaþ Arthour ‘þat folk was lite Þat y no mi?t to wille smite And, to ek þat, ?e slou? so fele Þat half no mi?t y me bistere.’ Þo seyden our oþer hem bitvene, Most he libben and ythen Bitvene Breteine and Costentinenoble No worþ anoþer kni?t so noble. Now seyt þe boke þat sir Antore Wiþ his feren y nemd bifore At Danebleise Arthour þai no founde O?ain þai went in þat stounde Wiþ drawen swerd to sechen him, An hundred geauntes wroþ and grim Wiþ fauchouns and wiþ swerdes stett— Ich oþer sone mett. Antore was feld among þat floc And Gornain and Gales þe calu and Craddoc And Blioberis and Beichardis, Þat hem defended afot ywis And bi help of her feren seuen O?ain an hundred—þat was vneuen. Arthour com rideinde in þis cas, For sir Antour desmaied was He smot amidward þe pres So grehounde doþ out of les, A geaunt sone he tok, anne, Þurthout helme and heued-panne And þurth þe side and þe hert, Of anoþer þe heued he girt ?ete he tok þe þridde And cleued him to þe midde, In þe swere he toke þe ferþ Þat þe heued flei?e to þe erþe, Fiue and sex seuen and ei?te O rawe he bisei?e so ri?t, Þo gan king Arthour Maru[n]dois His swerd to king Ban praise And seyd it carf so wel men mi?t delite Þat witeþ þe geaunce of þis smite; Hem fiue afot on hors he lift. King Ban aside glift On a paien wiþ main he girt Þurthout þe heued into þe hert, Anoþer he schar þe side of Þe þridde þe heued he al todrof Þus her and tar he leyd adoun So it were a wode lyoun. Bohort als a geaunt laiste And þe heued al todaiste Anoþer to þe chine he karf Þe þridde he hit þat he starf, Al abouten he leyd on And slou? to grounde mani on. Adragein wiþ wille fre Arawe biheueded geauntes þre And oþer mo feld to grounde Þat neuer more ner sounde, Þe gode kni?t also Herui Slou? so fele it was ferly, Nacien so seyt þe boke Of a geaunt þat heued he tok Anoþer to þe chine he lu?ste Þe schulder of þe þridde he du?ste. Þus þai laiden her and tar And her heuedes fram þe bodi schar, Þe xii feren þat hye þer founde Non no hadde dedli wounde Ac þo þai sei?en þis fair socour Þai laiden on wiþ gret vigour Ich of hem þre oþer to Of þe paiens biheueded þo. Þer was noble main ysene, Of an hundred wiþouten wene No leued paiens bot fourtene (Þe oþer lay dede opon þe grene) And þe xiiii flowen swiþe So her stedes mi?ten driue; Our sueden wiþ wille fin, And metten þe clerk Merlin Þat hem wiþstode and dede hem li?t Her stedes girten her sadles ri?t, So þai dede and blisse made Ich of oþers helpe was glade. Whiles hye hem graiþeþ resteþ and ri?teþ Listneþ hou Leodegan fi?teþ— Hou Leodegan now vnder an oke Fi?teþ so seiþ þis boke Wiþ his steward Cleodalis Gentil kni?t and trewe ywis, O?ain seuen and tventi fou?ten hye to Certes þat was michel wo; On fot was Cleodalis So ich ?ou seyd er þis Leodegan on his hors was Cleodalis fau?t on þe gras, Wiþ michel sorwe and gret pine Þai werd hem o?ain þo Sarra?ine. Colocaulnus an hoge man Smot so to Leodegan Þat he aplat fel of his stede Boþe mouþe and nose gan blede, For feblenis of oþer wounde Strei?t he lay on þe grounde; Þe Sarra?ins to him come And þo him wold han ynome Ac Cleodalis herof nam kepe He bistride his lord and wepe, Abouten he leyd wiþ his sword And defended his lord So he smot to his wiþþerwine Þat non mi?t his lord winne, Þai him þrewe wiþ kniues and stones And ?auen him woundes for þe nones. Vp stirt Leodegan þe king Þo passed was his swoninge, His steward mi?t stond vnneþe For he him forfau?t al to deþe, He sei?e his steward so ful of treuþe His hert was ful of sorwe and reuþe He biþou?t him, wiþ wrong His wiif he hadde helden long O?aines ri?t þurth iniquite, A word he seyd of gret pite ‘Hay’ he seyd ‘Cleodalis Trewe kni?t wiþouten feintis Þurth mi sinne and mi desray Icham comen to mi last day; Haue on me pite gentil man And rewe on me Leodegan, Ich was þi lord now am y knaue On me pite and merci haue For?iue me now þe trespas Þat y þe haue don allas, Y pray þe þat neuer mi misdede Mi soule into helle lede.’ A-knowe he sat and seyd ‘Merci! Mine owen swerd take bel ami Mine heued smite of for mi misdede, Crist me wil þe better rede.’ Cleodalis wepe for pite He sei?e his lord humilite He lift him vp in his arm And for?af him al þat harm Þat he him hadde don and schame And bad him fi?t on Godes name, So þai deden and fou?ten boþe Þe paiens þerof weren wroþe. Þo com rideand a geaunt ywis And smot to grounde Cleodalis Þer he lay strei?t along Leodegan to him sprong And him wered al about Fram al þat ich curssed route, So long he fau?t he was weri And fel adoun wel dreri; Cleodalis þo vp made astert As he nere nou?t yhert And wiþ main fair and hende His lord-king he gan defende. Þus þai ferd oft, when fel þat on Þe oþer vp stert þo anon And him defended wiþ alle his mi?t; Þus þai fou?ten til midni?t Þo were þai wounded so strong Þat þai no mi?t doure long, To Cleodalis þo seyd Leodegan ‘Help now þeself gentil man For to lese and winne al þis lond Y no may lenger stond’ (Often þai made dounfalleing And when þai mi?t vpriseing), And halp Cleodalis him to were and fi?t Also wele so he mi?t. In þis time hadde Merlin To Arthour and Ban teld her pine, And þo hadde Leodegan ben ynome ?if Arthour no had ycome Wiþ his sextene þat on hem plat And euerich a paien to deþ flat, Merlin rode out in a stounde And þider brou?t xii of þe table rounde Þat dede wiþ strengþe her swerd baþen In bodi and blod of þe haþen, King Arthour and Bohort and Ban Keuered on hors Leodegan And Nacien þat kni?t of pris On hors keuered Cleodalis, Þat also wele yfou?ten cert So þai ner þat day yhert. Merlin he[m] tau?t to four geauntes saun fail Þat sustend þat bataile, Naciens rod Ancalnus to Þe side he schar his bodi fro, Arthour cleued king Maulas And Ban ato girt king Ridras, Bohort biheueded king Dorilan And ich of þe oþer slou? a paien þan. Þe oþer paiens flowe swiþe And our went o?ain biliue Into þe cite of Carohaise, Wiþ her feren hem made at aise, Þai maden gret blis and fest And after ?eden hem to rest.</field>
   </doc>
</add>