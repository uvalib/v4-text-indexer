<?xml version="1.0" encoding="UTF-8"?>
<add>
   <doc>
      <field name="author_display">Published for The Early English Text Society by Humphrey Milford, Oxford University Press</field>
      <field name="author_facet">Published for The Early English Text Society by Humphrey Milford, Oxford University Press</field>
      <field name="author_sort_facet">published for the early english text society by humphrey milford oxford university press</field>
      <field name="author_text">Published for The Early English Text Society by Humphrey Milford, Oxford University Press</field>
      <field name="composition_era_facet">20th Century</field>
      <field name="composition_era_facet">1930's</field>
      <field name="content_model_facet">text</field>
      <field name="content_type_facet">TEI</field>
      <field name="datafile_name_display">/FedoraRepo/text/chadwyck_ep/uvaGenText/tei/chep_1.2178.xml</field>
      <field name="date_indexed_facet">201909240353</field>
      <field name="date_text">1936</field>
      <field name="digital_collection_facet">UVa Text Collection</field>
      <field name="digital_collection_text">UVa Text Collection</field>
      <field name="digital_collection_facet">Chadwyck-Healey English Poetry</field>
      <field name="digital_collection_text">Chadwyck-Healey English Poetry</field>
      <field name="format_facet">Document</field>
      <field name="format_facet">Online</field>
      <field name="id">uva-lib:464544</field>
      <field name="language_facet">English</field>
      <field name="language_facet">Latin</field>
      <field name="main_title_display">Mum and the Sothsegger</field>
      <field name="repository_address_display">http://fedora-prod01.lib.virginia.edu:8080/fedora/get</field>
      <field name="shadowed_location_facet">VISIBLE</field>
      <field name="source_facet">Digital Library</field>
      <field name="subject_facet">English poetry -- 20th century</field>
      <field name="subject_text">English poetry -- 20th century</field>
      <field name="title_display">Mum and the Sothsegger</field>
      <field name="title_facet">mum and the sothsegger</field>
      <field name="title_sort_facet">mum and the sothsegger</field>
      <field name="title_text">Mum and the Sothsegger</field>
      <field name="year_display">1936</field>
      <field name="year_facet">1936</field>
      <field name="year_multisort_i">1936</field>
      <field name="admin_meta_file_display">&lt;?xml version="1.0" encoding="UTF-8" ?&gt;</field>
      <field name="admin_meta_file_display">&lt;!DOCTYPE adminmeta</field>
      <field name="admin_meta_file_display">SYSTEM "http://text.lib.virginia.edu/dtd/admin/adminmeta.dtd"&gt;</field>
      <field name="admin_meta_file_display">&lt;adminmeta&gt;</field>
      <field name="admin_meta_file_display">&lt;pid&gt;uva-lib:464544&lt;/pid&gt;</field>
      <field name="admin_meta_file_display">&lt;adminrights&gt;</field>
      <field name="admin_meta_file_display">&lt;policy&gt;</field>
      <field name="admin_meta_file_display">&lt;access&gt;viva&lt;/access&gt;</field>
      <field name="admin_meta_file_display">&lt;/policy&gt;</field>
      <field name="admin_meta_file_display">&lt;/adminrights&gt;</field>
      <field name="admin_meta_file_display">&lt;technical&gt;</field>
      <field name="admin_meta_file_display">&lt;text&gt;</field>
      <field name="admin_meta_file_display">&lt;character encoding="UTF-8"/&gt;</field>
      <field name="admin_meta_file_display">&lt;mimetype&gt;text/xml&lt;/mimetype&gt;</field>
      <field name="admin_meta_file_display">&lt;markup&gt;</field>
      <field name="admin_meta_file_display">&lt;encoding label="xml" version="1.0"/&gt;</field>
      <field name="admin_meta_file_display">&lt;base label="TEI.2" type="DTD" version="P4" href="http://text.lib.virginia.edu/dtd/tei/tei-p4/tei2.dtd"&gt;</field>
      <field name="admin_meta_file_display">&lt;localmodification label="TEI.extensions.dtd" href="http://text.lib.virginia.edu/dtd/tei/uva-dl-tei/uva-dl-tei.dtd"/&gt;</field>
      <field name="admin_meta_file_display">&lt;localmodification label="TEI.extensions.ent" href="http://text.lib.virginia.edu/dtd/tei/uva-dl-tei/uva-dl-tei.ent"/&gt;</field>
      <field name="admin_meta_file_display">&lt;/base&gt;</field>
      <field name="admin_meta_file_display">&lt;/markup&gt;</field>
      <field name="admin_meta_file_display">&lt;/text&gt;</field>
      <field name="admin_meta_file_display">&lt;/technical&gt;</field>
      <field name="admin_meta_file_display">&lt;/adminmeta&gt;</field>
      <field name="desc_meta_file_display">&lt;?xml version="1.0" encoding="US-ASCII"?&gt;</field>
      <field name="desc_meta_file_display">&lt;!DOCTYPE descmeta</field>
      <field name="desc_meta_file_display">SYSTEM "http://text.lib.virginia.edu/dtd/descmeta/descmeta.dtd"&gt;</field>
      <field name="desc_meta_file_display">&lt;descmeta&gt;</field>
      <field name="desc_meta_file_display">&lt;pid&gt;uva-lib:464544&lt;/pid&gt;</field>
      <field name="desc_meta_file_display">&lt;mediatype type="text"&gt;</field>
      <field name="desc_meta_file_display">&lt;form scheme="uva-form"&gt;monograph&lt;/form&gt;</field>
      <field name="desc_meta_file_display">&lt;/mediatype&gt;</field>
      <field name="desc_meta_file_display">&lt;presentation&gt;</field>
      <field name="desc_meta_file_display">&lt;displayAgent/&gt;</field>
      <field name="desc_meta_file_display">&lt;sortAgent/&gt;</field>
      <field name="desc_meta_file_display">&lt;displayTitle&gt;Mum and the Sothsegger&lt;/displayTitle&gt;</field>
      <field name="desc_meta_file_display">&lt;sortTitle&gt;mum and the sothsegger&lt;/sortTitle&gt;</field>
      <field name="desc_meta_file_display">&lt;displayDate&gt;1936&lt;/displayDate&gt;</field>
      <field name="desc_meta_file_display">&lt;sortDate&gt;1936&lt;/sortDate&gt;</field>
      <field name="desc_meta_file_display">&lt;/presentation&gt;</field>
      <field name="desc_meta_file_display">&lt;title type="main"&gt;Mum and the Sothsegger&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;London&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;Published for The Early English Text Society by Humphrey Milford, Oxford University Press&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="publication"&gt;</field>
      <field name="desc_meta_file_display">&lt;date&gt;1936&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;identifier type="UVa Virgo ID"/&gt;</field>
      <field name="desc_meta_file_display">&lt;identifier type="UVa Title Control Number"&gt;chp2147&lt;/identifier&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;eng&lt;/language&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;lat&lt;/language&gt;</field>
      <field name="desc_meta_file_display">&lt;physdesc type="extent"&gt;xlvi, 164, 8 p.&lt;/physdesc&gt;</field>
      <field name="desc_meta_file_display">&lt;subject scheme="LCSH"&gt;English poetry -- 20th century&lt;/subject&gt;</field>
      <field name="desc_meta_file_display">&lt;covtime&gt;</field>
      <field name="desc_meta_file_display">&lt;timeinterval&gt;20th century&lt;/timeinterval&gt;</field>
      <field name="desc_meta_file_display">&lt;/covtime&gt;</field>
      <field name="desc_meta_file_display">&lt;surrogate&gt;</field>
      <field name="desc_meta_file_display">&lt;mediatype type="text"/&gt;</field>
      <field name="desc_meta_file_display">&lt;mimetype&gt;text/xml&lt;/mimetype&gt;</field>
      <field name="desc_meta_file_display">&lt;title type="main"&gt;Mum and the Sothsegger&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;Cambridge, England&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;Chadwyck-Healey Ltd.&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="creation"&gt;</field>
      <field name="desc_meta_file_display">&lt;date&gt;1994&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;rights type="copyright"&gt;Copyright©1994 Chadwyck-Healey Inc.&lt;/rights&gt;</field>
      <field name="desc_meta_file_display">&lt;rights type="access"&gt;Accessible to VIVA community only&lt;/rights&gt;</field>
      <field name="desc_meta_file_display">&lt;physdesc type="extent"&gt;ca. 201 kilobytes&lt;/physdesc&gt;</field>
      <field name="desc_meta_file_display">&lt;description type="note"&gt;Preliminaries, introductory and editorial matter omitted.&lt;/description&gt;</field>
      <field name="desc_meta_file_display">&lt;/surrogate&gt;</field>
      <field name="desc_meta_file_display">&lt;relationships&gt;</field>
      <field name="desc_meta_file_display">&lt;set code="UVA-LIB-Text"/&gt;</field>
      <field name="desc_meta_file_display">&lt;set code="CH-EnglPoetry"/&gt;</field>
      <field name="desc_meta_file_display">&lt;/relationships&gt;</field>
      <field name="desc_meta_file_display">&lt;/descmeta&gt;</field>
      <field name="fulltext">Square brackets denote editorial insertions or emendations. MUM AND THE SOTHSEGGER The first part of the poem has hitherto been known as Richard the Redeles. [Prologus.] And as I passid in my preiere þer prestis were at messe, In a blessid borugh þat Bristow is named, In a temple of þ? trinite þ? toune euen amyddis, That Cristis Chirche is cleped amonge þe comune peple, Sodeynly þer sourdid selcouþ? þingis, A grett wondir to wyse men as it well my?th, And dowtes for to deme for drede comynge after. So sore were þe sawis of bothe two sidis, Of Richard þat regned so riche and so noble, That wyle he werrid be west on þ? wilde Yrisshe, Henrri was entrid on þe est half, Whom all þ? londe loued in lengþ? and in brede, And rosse with him rapely to ri?tyn his wronge, For he shullde hem serue of þe same after. Thus tales me troblid for þey trewe where, And amarride my mynde rith moche and my wittis eke: For it passid my parceit and my preifis also, How so wondirffull werkis wolde haue an ende. But in sothe whan þey sembled some dede repeute, As knowyn is in cumpas of Cristen londis, That rewthe was, if reson ne had reffourmed The myssecheff &amp; þ? mysserule þat men þo in endurid. I had pete of his passion þat prince was of Walis, And eke oure crouned kynge till Crist wol[de] no lenger; And as a [liage] to his [lord] þou? I lite hade, All myn hoole herte was his while he in helthe regnid. And for I [wuste] not witterly what shulde fall, Whedir God wolde [g]eue him grace sone to amende, To be oure gioure a[g]eyn or graunte it anoþer, This made me to muse many tyme and ofte, For to written him a writte to wissen him better, And to meuve him of mysserewle his mynde to reffresshe For to [preie] þ? prynce þat paradise made, To fullfill him with feith and fortune aboue, And not to grucchen a grott a?eine Godis sonde, But mekely to suffre what-so him sente were. And ?if him list to loke a leef oþer tweyne, That made is to mende him of his myssededis, And to kepe him in confforte in Crist and nou?t ellis, I wolde be gladde þat his gost my?te glade be my wordis, And grame if it greued him be God þat me bou?te! And euery Cristen kyng þat ony [croune] bereth, So he were lerned on þe langage my lyff durst I wedde, ?if he waite well þe wordis and so werche þer-after, [Ther nys no gouernour on þ? grounde ne sholde gye him þ? better,] For all is tresour of þ? trinite þat turneth men to gode. And as my body &amp; my beste oute to be my liegis, So rithffully be reson my rede shuld also, For to conceill, and I cou?the my kyng and þe lordis; And þer-for I [fondyd] with all my fyue wyttis To traueile on þis tretis to teche men þer-after To be war of wylffulnesse lest wondris arise. And if it happe to ?oure honde beholde þ? book onys, And redeth on him redely rewis an hundrid, And if ?e sauere sum-dell se it forth ouere, For reson is no repreff be þe rode of Chester! And if ?e fynde fables or foly þer amonge, Or ony fantasie yffeyned þat no frute is in, Lete ?oure conceill corette it and clerkis to-gedyr, And amende þat ys amysse and make it more better: For ?it it is secrette and so it shall lenger, Tyll wyser wittis han waytid it ouere, That it be lore laweffull and lusty to here. For witterly, my will is þat it well liked ?ou and all ?ouris and yonge men leueste, To be-nyme hem her noyes þat neweth hem ofte. For and þey mvse þeron to þe myddwardis, They shall fele fawtis foure score and odde, That yough[th]e weneth alwey þat it be witt euere. And þou? þat elde opyn it oþer-while amonge, And poure on it preuyly and preue it well after, And constrewe ich clause with þ? culorum, It shulde not apeire hem a peere a prynce þou? he were, Ne harme noþer hurte þe hyghest of þe rewme, But to holde him in hele and helpe all his frendis. And if ony word write be þat wrothe make myghte My souereyne, þat suget I shulde to be, I put me in his power and preie him, of grace, To take þ? entent of my trouþ? þat thou?te non ylle, For to wrath no wyght be my wyll neuere, As my soule be saff from synne at myn ende. Þ? story is of non estate þat stryuen with her lustus, But þo þat folwyn her flessh and here frelle þou?tis; So if my conceyll be clere I can saie no more, But ho be greued in his gost gouerne him better, And blame not þe berne þat þe book made, But þe wickyd will and þe werkis after. [Passus Primus.] Now, Richard þ? redeles reweth on ?ou-self, Þat lawelesse leddyn ?oure lyf and ?oure peple boþ?; For þoru þ? wyles and wronge and wast in ?oure tyme, ?e were lyghtlich ylyfte from þat ?ou leef þou?te, And from ?oure willffull werkis ?oure will was chaungid, And rafte was ?oure riott and rest for ?oure daie? weren wikkid, Þoru ?oure cursid conceill ?oure karis weren newed, And coueitise hath crasid ?oure croune for euere! Of alegeaunce now lerneth a lesson oþer tweyne Wher-by it standith and stablithe moste— By dride, or be dyntis or domes vntrewe, Or by creaunce of coyne for castes of gile, By pillynge of ?oure peple ?oure prynces to plese, Or þat ?oure wylle were wrou?te þou? wisdom it nolde; Or be tallage of ?oure townnes without ony werre, By rewthles routus þat ryffled euere, Be preysinge of polaxis þat no pete hadde, Or be dette for þi dees deme as þou fyndist,— Or be ledinge of lawe with loue well ytemprid. Though þis be derklich endited for a dull nolle, Miche nede is it not to mwse þer-on, For as mad as I am þou? I litill kunne, I cowde it discryue in a fewe wordys; For legiance without loue litill þinge availith. But graceles gostis gylours of hem-self, That neuere had [harmesse] ne hayle-schouris, But walwed in her willis forweyned in here youthe, Þey sawe no manere si?th saff solas and ese, And cowde no mysse amende whan mysscheff was vp, But sorwed for her lustus of lordsch[i]pe þey hadde, And neuere for her trespas oo tere wolde þey lete. ?e come to ?oure kyngdom er ?e ?oure-self knewe, Crouned with a croune þat kyng vnder heuene Mi?te not a better haue bou?te, as I trowe; So full was it filled with vertus stones, With perlis of pris to punnysshe þ? wrongis, With rubies rede þ? ri?th for to deme, With gemmes and juellis joyned to-gedir, And pees amonge þ? peple for peyne of þi lawis. It was full goodeliche ygraue with gold al abou?te; The braunchis aboue boren grett charge; With diamauntis derue y-douutid of all That wroute ony wrake within or withoute; With lewte and loue yloke to þi peeris, And sapheris swete þat sou?te all wrongis, Ypouudride wyth pete þer it be ou?te, And traylid with trouþ? and treste al aboute; For ony cristen kynge a croune well ymakyd. But where þis croune bicome a clerk were þat wuste; But so as I can declare it I thenke, And nempne no name; but þo þat nest were, Full preuyly þey pluckud þy power awey, And reden with realte ?oure rewme þoru-oute, And as tyrauntis, of tiliers token what hem liste, And paide hem on her pannes whan her penyes lacked. For non of ?oure peple durste pleyne of here wrongis, For drede of ?oure dukys &amp; of here double harmes. Men my?tten as well haue hun[t]yd an hare with a tabre As aske ony mendis for þat þei mysdede, Or of ony of her men þou? men wulde plete, For all was felawis and felawschepe þat ?e with ferde, And no soule persone to punnyshe þe wrongis; And þat maddid þi men as þei nede muste. For wo, þey ne wuste to whom for to pleyne. For, as it is said by elderne dawis, “Þer gromes and þe goodmen beth all eliche grette, Woll wo beth þe wones and all þat woneth þer-in!” Þey ladde ?ou with loue þat ?oure lawe dradde To deme ?oure dukys myssdedis so derue þei were. Thus was ?oure croune crasid till he was cast newe, Þoru partninge of ?oure powere to ?oure paragals. Thus lacchide þey with laughinge and lourid longe after, But frist sawe þey it not ne youre-self noþer; For all was wisliche ywrou?te as ?oure witte demed, And no fauutis yffounde till fortune aperid. But had ?oure croune be kepte þat comons it wiste, Þer nadde morder ne mysscheff be amonge þ? grette. Thus ?oure cautell to þ? comoune hath combred ?ou all, That, but if God helpe ?oure heruest is ynne. Wytteth it not ?oure conceill but wyte[t]h it more ?oure-self, The fortune þat fallyn is to feitheles peple; And wayte well my wordis and wrappe hem to-gedir, And constrwe [clerlie] þ? clause in þin herte Of maters þat I thenke to meve for þe best For kyngis and kayseris comynge here-after. Whane ?e were sette in ?oure se as a sir aughte, Ther carpinge comynliche of conceill arisith, The cheuyteyns cheef þat ?e chesse euere, Weren all to yonge of ?eris to yeme swyche a rewme; Oþer hobbis ?e hadden of Hurlewaynis kynne, Reffusynge þe reule of realles kynde. And whane ?oure conceill i-knewe ?e come so at ones For to leue on her lore and be led be hem, For drede þat þey had of demynge þer-after, And for curinge of hem-self cried on ?ou euere, For to hente hele of her owen greues, More þan for wurschepe þat þey to ?ou owed. Þey made ?ou to leue þat regne ?e ne my?te Withoute busshinge adoun of all ?oure best frendis, Be a fals colour her caris to wayve, And to holde hem in hele if it happe my?te. For trostiþ rith treuly and in no tale better, All þat þey moued or mynged in þat mater Was to be sure of hem-self and siris to ben y-callid; For þat was all her werchinge in worde and in dede. But had ?e do duly and as a duke oughte, Þ? frist þat ?ou formed to þat fals dede, He shulde haue hadde hongynge on hie on þ? forckis, Þou? ?oure brother y-born had be þ? same. Than wolde oþer boynardis haue ben abasshyd To haue meved ?ou to ony maters þat myssheff had ben ynne. But for ?e cleued to knavis in þis cas I avowe, Þat boldid þi burnes to belde vppon sorowe, And stirid ?ou stouttely till ?e stombled all. Passus secundus. But moche now me merueilith and well may I in sothe, Of ?oure large leuerey to leodis abou?te, That ?e so goodliche [g]af but if gile letted, As hertis y-heedyd and hornyd of kynde, So ryff as þey ronne ?oure rewme þoru-oute, That non at ?oure nede ?oure name wolde nempne In fersnesse ne in foltheed but faste fle awayward; And some stode astonyed and stared for drede, For eye of þe egle þat oure helpe brouute. And also in sothe þe seson was paste For hertis yheedid so hy and so noble To make ony myrthe for mowtynge þat nyghed. That bawtid ?oure bestis of here bolde chere; Þey seuerid and sondrid for somere hem faylid, And flowen in-to forest and feldis abou?te, All þe hoole herde þat helde so [to]-gedir; But ?et þey had hornes half ?ere after. Now liste me to lerne ho me lere coude, What kynnes conceyll þat þ? kyng had, Or meued him most to merke his liegis, Or serue hem with signes þat swarmed so thikke Þoru-oute his lond in lengþ? and in brede, Þat ho-so had hobblid þoru holtes and tounes, Or y-passid þ? patthis þer þe prynce dwellyd, [Of] hertis or hyndis on hassellis brestis, Or some lordis leuere þat þ? lawe stried, He shulde haue y-mette mo þan ynowe. For þey acombrede þ? contre and many curse seruid, And carped to þe comounes with þ? kyngys mouþ?, Or with þ? lordis þer þey belefte were, That no renke shulde rise reson to schewe. Þey plucked þe plomayle from þ? pore skynnes, And schewed her signes for men shulde drede To axe ony mendis for her mys-dedis. Thus leuere? ouere-loked ?oure liegis ichonne; For þo þat had hertis on hie on her brestis, For þe more partie I may well avowe, Þey bare hem þe bolder for her gay broches, And busshid with her brestis and bare adoun þ? pouere Liages þat loued ?ou þe lesse for her yuell dedis. So, trouthe to telle as toune-men said, For on þat ?e merkyd ?e myssed ten schore Of homeliche hertis þat þ? harme hente. Thane was it foly in feith, as me thynketh, To sette siluer in signes þat of nou?t serued. I not what ?ou eylid but if it ese were; For frist at ?oure anoyntynge alle were ?oure owen, Bothe hertis and hyndis and helde of non oþer; No lede of ?oure lond but as a liege aughte, Ty[l] ?e, of ?oure dulnesse deseueraunce made Þoru ?oure side signes þat shente all þ? browet, And cast adoun þ? crokk þ? colys amyd. ?it am I lewde and litill good schewe To coueyte knowliche of kyngis wittis, Or wilne to witte [what] was þ? mevynge That [ladde] ?ou to lykynge ?oure liegis to merke, Þat loued ?ou full lelly or leuere? beg[a]nne, And as redy to ride or renne at ?oure heste As wyghte myghte wilne wonnynge vppon erthe, Tyll leuere? hem lette and lordyns wrongis, As ?oure-self fonde well whane fortune ?ou [fayled]. For whan ?e list to lene to ?oure owen lymes, Þey were so feble and feynte for fau?te of ?oure lawe, And so [wankel] and wayke wexe in þe hammes Þat þey had no myghte to amende ?oure greues Ne to bere byrthen ?oure banere to helpe. But it longith to no liegeman his lord to anoye Noþer in werk ne in word but if his witt faile. “No, redely,” quod Reson “þat reule I alowe: Displese not þi demer in dede ne in wordis But if þ? liste for to lede þi lyf in dissese. But ?if God haue grauntyd þe grace for to knowe Ony manere mysscheff þat my?tte be amendyd, Schewe þat to þi souereyne to schelde him from harmes; For and he be blessid þ? better þ? betydyth In tyme for to telle him for þi trewe herte.” Now for to telle trouthe þus þan me thynketh, That no manere meyntenour shulde merkis bere, Ne haue lordis leuere þe lawe to apeire, Neiþer bragger ne boster for no breme wordis. But ho-so had kunnynge and conscience bothe To stonde vnstombled and stronge in his wittis, Lele in his leuynge leuyd be his owen, Þat no manere mede shulde make him wrye, For to trien a trouthe be-twynne two sidis, And lette for no lordsche[p] þ? lawe to susteyne Whane þ? pore pleyned þat put were to wrongis, And I were of conceill by Crist þat me bou?te, He shuld haue a signe and sum-what be ?ere For to kepe his contre in quiete and in reste. This were a good grounde so me God helpe! And a trewe tente to take and to ?eue, [For] ony lord of this londe þat leuere? vsith. But how the gayes han y-gon God wotte þ? sothe Amonge my?tffull men alle þese many ?eris; And whedir þ? grou[n]de of [g]ifte were good oþer ille, Trouthe haþ? determyned þ? tente to þe ende, And reson hath rehersid þe resceyte of all. ?it I trowe ?oure entente at þ? frist tyme Was, as I wene, ?if I well thenke in multitude of peple, That ?e were þ? more my?tier for þe many signes Þat ?e and ?oure seruauntis abou?te so thikke sowid; And þat þey were more tristi and trewer þan oþer To loue ?ou for þ? leuere þat legaunce stroied; Or ellis for a skylle þat skathed ?oure-self, Þat comounes of contre [in] costis abou?te Sholde knowe be hir quentise þat þ? kyng loued hem For her priuy prynte passinge anoþer. ?if þat was ?oure purpos it passith my wittis To deme discrecion of ?oure well-doynge. Þus were ?e disceyued þoru ?oure duble hertis, Þat neuere weren to truste so God saue my soule! But had þe good greehonde be not agreued, But cherischid as a cheffeteyne and cheff of ?oure lese, ?e hadde had hertis ynowe at ?oure wille to go and to ride. And also in serteyne þ? soþ? for to telle, I wondir not hyly þou? heed-dere [you] failid; For litill on ?oure lyf þe list for to rewe On rascaile þat rorid with ribbis so lene, For fau?te of her fode þat flateris stelen, And euere with here wylis &amp; wast ofte þey hem anoyed, Þat pouerte hem prickid full preuyliche to pleyne, But where, þey ne wyste ne ho it wolde amende. Þus ?e derid hem vnduly with droppis of anger, And stonyed hem with stormes þat stynted neuere, But plucked and pulled hem anon to þe skynnes, Þat þe fresinge frost freted to here hertis. So whanne ?oure hauntelere-dere where all ytakyn, Was non of þe rasskayle aredy full growe To bere ony breme heed as a best aughte, So wyntris wedir hem wessh with þ? snowis, With many derke mystis þat maddid her eyne. For well mowe ?e wyttyn &amp; so mowe we all, Þat harde is þ? somer þer sonne schyneth neuere. ?e fostrid and fodid a fewe of þe best, And leyde on hem lordschipe a leyne vppon oþer, And bereued þe raskall þat rith wolde þei hadde, And knewe not þ? caris ne cursis þat walkyd; But mesure is a meri mene þou? men moche yerne: Þus [rend] be þe rotus ?oure raskall endurid, Tyll þe blessid bredd brodid his wyngis To couere hem from colde as his kynde wolde. Rith as þ? hous-hennes vppon londe hacchen And cherichen her chekonys fro chele of þ? wynter, Ryth so þ? hende egle þ? [heyere] of hem all, Hasteth him in heruest to houyn his bryddis, And besieth him besely to breden hem feedrin, Tyll her fre fedris be fulliche y-pynned, Þat þey haue wynge at her wyll to wonne vppon hille; For venym on þe valeye hadde foule with hem fare, Tyll trouthe þ? triacle telde somme her sothes. Thus baterid þis bred on busshes abou?te, And gaderid gomes on grene þer as þey walkyd, þat all þ? schroff and schroup sondrid from oþer. He mellid so þe matall with þ? hand-[melle] That [þey] lost lemes þ? leuest þat þey had. Thus foulyd þis faukyn on fyldis abou?te, And cau?te of þe kuyttis a cartffull at ones, That rentis and robis with raveyn euere lau?te. ?it was not þ? fawcon full fed at his likynge, For it cam him not of kynde kytes to loue. Than bated he boldeliche as a brid wolde, To plewme on his pray þ? pol fro þ? nekk; But þ? blernyed boynard þat his bagg stall, Where purraile-is pulter was pynnyd full ofte, Made þe fawcon to floter and flussh for anger That þ? boy [nadd] be bounde þat þe bagge kepte. But sone þer-after in a schorte tyme, As fortune folwith ech fode till his ende, This lorell þat [ladde] þis loby awey Ouere frithe and forde for his fals dedis, Lyghte on þ? lordschepe þat to þ? brid longid, And was felliche ylau?te and luggid full ylle, And brou?te to þe brydd and his blames rehersid Preuyly at þ? parlement amonge all þe peple. Thus hawkyd þis egle and houed aboue, Þat, as God wolde þat gouerneth all þingis, Ther nas kyte ne krowe þat kareyne hantid, Þat he ne with his lynage ne louyd full sone. For wher-so þey ferde be fryth or be wones, Was non of hem all þat him hide my?th, But cam with him a reclayme fro costis abou?te, And fell with her fetheris flat vppon þ? erthe, As madde of her mynde and mercy be-sou?te. Þey my?te not aschonne þ? sorowe þey had serued, So lymed leues were leyde all abou?te, And panteris preuyliche pight vppon þe grounde, With grennes of good heere þat God him-self made, Þat where-so þey walkid þey waltrid dounwardis; And euere houed þ? egle on hie on þ? skyes, And kenned clerliche as his kynde axith, Alle þ? preuy poyntis þat þ? pies wrou?th. Passus Tercius. Now leue we þis beu brid till I restore, For mater þat my mynde is meved in now, That whi þe hie hertis her hele so mysside, Þat pasture axid rith to here pure wombis, I wolle schewe as I sawe till I se better; And if I walke out of þ? wey I wolle me repente. Now herkeneth, hende men how þat me thynkyth, Sauynge souereynes and sages avise, Þat þ? moste myscheff vppon molde on Is demed þe dede ydo a?eins kynde. ?it clereth þis clause no þinge my wittis, With-out more mater what it mene wolde. I mene of þe hertis [of] hautesse of ?eris, Þat pasture prikkyth and her preuy age, Whan þey han hoblid on þe holte an hundrid of ?eris, That þey feblen in fleissh in felle and in bones. Her kynde is to keuere if þey cacche my?th Adders þat armen alle hende bestis; Þoru busschis and bromes þis beste, of his kynde, Secheth and sercheth þo schrewed wormes, Þat steleth on þ? stedis to stynge hem to deth; And whanne it happeth þe herte to hente þe edder, He putyth him to peyne as his pray asketh, And fedith him on þe venym his felle to anewe, To leue at more lykynge a longe tyme after. This is [clerlie] hir kynde coltis [not] to greue, Ne to hurlle with haras ne hors well atamed, Ne to stryue with swan þou? it sholle werre, Ne to bayten on þe bere ne bynde him noþer, Ne to wilne to woo þat were hem ny sibbe, Ne to liste for to loke þat her alie bledde; This was a?eins kynde as clerkis me tolde; And þer-for þ? hertis here hele so myssid, And my?te nat passe þ? poynte of her prime age. Now constrew ho-so kunne I can saie no more, But fare I wolle to þe fowle þat I beffore tolde. Off all billid breddis þat þe bough spareth, Þ? propirte of partriche to preise me lustiþ, Þat in þe somer seson whan sittinge nyeth, Þat ich foule with his fere folwith his kynde, Þis brid be a bank bildith his nest, And heipeth his [eiren] and hetith hem after. And whane þ? dame hath ydo þat to þ? dede longith, And hopith for to hacche or heruest begynne, Thane cometh þer a congion with a grey cote, As not of his nolle as he þ? nest made, Anoþer proud partriche and precyth to þe nest, And preuylich pirith till þ? dame passe, And sesith on hir [sete] with hir softe plumes, And houeth þe eyren þat þ? hue laide, And with hir corps keuereth hem till þat þey kenne, And fostrith and fodith till fedris schewe, And cotis of kynde hem keuere all abou?te. But as sone as þey styffe and þat þey steppe kunne, Þan cometh and crieth hir owen kynde dame, And þey folwith þ? vois at þ? frist note, And leueth þ? lurker þat hem er ladde, For þ? schrewe schrapid to selde for her wombis, Þat her lendys were lene and leued with hunger. But þan þ? dewe dame dineth hem swythe, And fostrith hem forthe till þey fle kunne. “What is þis to mene, man?” maiste þou axe, “For it is derklich endited for a dull panne; Wherffore I wilne ?if it þi will were, Þe partriche propurtes by whom þat þou menest?” A! Hicke Heuyheed! hard is þi nolle To cacche ony kunynge but cautell bigynne! Herdist þou not with eeris how þat I er tellde How þe egle in þe est entrid his owen, And cried and clepid after his owen kynde briddis, Þat weren anoyed in his nest and norished full ille, And well ny yworewid with a wronge leder? But þ? nedy nestlingis whan þey þ? note herde Of þe [hende] egle þe heyer of hem all, Þei busked fro þe busches and breris þat hem noyed, And burnisched her beekis and bent to-him-wardis, And folowid him fersly to fighte for þe wrongis; Þey bablid with her billis how þei bete were, And tenyd with twiggis two and twenty ?eris. Thus lafte þey þ? leder þat hem wrong ladde, And [tyned] no twynte but tolled her cornes, And gaderid þe grotus with gyle, as I trowe. Þan folwid þey her fre fader as good feith wolde, That he hem fede shulde and fostre forther, And bringe hem out of bondage þat þey were brou?th inne. Thanne sighed þ? swymmers for þe swan failid, And folwid þis faucon þoru feldus and tounes, With many faire [fowle] þou? þey feynte were, And heuy for þe hirte þat þ? hors hadde. ?it þey ferkyd hem forth as faste as þey my?te, To haue þ? egles helpe of harme þat þey hadde; For he was heed of hem all and hieste of kynde To kepe þ? croune as cronecle tellith. He blythid þ? beere and his [bond] braste, And lete him go at large to lepe where he wolde. But þo all þ? berlingis brast out at ones, As fayne [as] þ? foule þat flieth on þ? skyes Þat Bosse was vnbounde and brouute to his owen. Þey gaderid hem to-gedir on a grette rou?te, To helpe þ? heeris þat had many wrongis; Þey gaglide forth on þ? grene for þey greued were Þat her frendis were falle þoru felons castis. They mornyd for þe morthir of manffull kny?tis, That many a styff storme with-stode for þ? comunes; [Þey] monside þe marchall for his myssedede, Þat euell coude his craft whan he [cloyed] þe stede. And euere as þey folwide þis faucon abou?te, At iche mevinge fotte venyaunce þey asked On all þat assentid to þat synffull dede, Arere now to Richard and reste here awhile, For a preuy poynt þat [passith] my wittis, Of fauutis I fynde þat frist dede engendre Cursidnesse and combraunce amonge þe yonge lordis, And þ? wikkid werchinge þat walmed in her daies, And ?it woll here-after but wisdom it lette. That were a lord of lond þat lawe hathe in honde, Þat to lyghtliche leueth or lewte apere, Þ? tale of a trifflour in turmentours wede, That neuere reed good rewle ne resons bookis! For ben þey rayed arith þey recchith no forther, But studieth all in strouutynge and stireth amys euere; [For I say for my-self and schewe, as me thyn[c]hith, That ho is riall of his ray that light reede him folwith; For all his witte in his wede ys wrappid for sothe, More þan in mater to amende þe peple þat ben mys-led. ?it swiche fresshe foodis beth feet in-to chambris, [And for her wedis so wyde wise beth y-holde;] And for her dignesse endauntid of dullisshe nollis, And, if þou well waite of no wight ellis. Þan waite mo wayes how þ? while turneth With g[uy]leris, joyffull for here gery jaces; Þey casteth hem to creaunce þ? courte for to plese, And hopen to be hied in hast, yif þey my?the, Þoru swiche stif strouutynge þat stroyeth þe rewme; But here wey is all wronge þer wisdom is ynned, [For] þey lepith als lygh[t]ly at þ? longe goynge, Out of þ? domes carte as he þat þroff neuere. For þey kepeth no coyne þat cometh to here hondis, But chaunchyth it for cheynes þat in chepe hangith, And settith all her siluer in [seintis] and hornes, And for-doth þ? coyne and many oþer craftis, And makeþ þe pep[l]e for pens-lac in pointe for to wepe; And ?it þey beth ytake forth and her tale leued, And for her newe nysete nexte to þ? lordis, (Now, be þ? lawe of Lydfford in londe [&amp;] in water Þilke lewde ladde ou?te euyll to þryue, Þat hongith on his hippis more þan he wynneth) And dou?eth no dette so dukis hem preise, But beggith and borwith of burgeis in tounes Furris of foyne and oþer felle-whare, And not þ? better of a bene þou? þey boru euere. And, but if þ? slevis slide on þe erthe, Þei woll be wroth as þe wynde and warie hem þat it made; And [but] ?if it were elbowis adoun to the helis Or passinge þ? knee it was not acounted. And if Pernell preisid þ? plytis bihynde, The costis were acountid paye whan he my?th. Þ? leesinge so likyde ladies and oþer Þat þey joied of þ? jette and gyside hem þer-vnder; And if Felice fonde ony faute þenne of þ? makynge, Yt was y-sent sone to shape of þe newe. But now þer is a gyse þ? queyntest of all, A wondir coriouse crafte y-come now [of] late, That men clepith kerving þ? cloþ? all to pecis, Þat seuene goode sowers sixe wekes after Moun not sett þ? seemes ne sewe hem a?eyn. But þer is a pr[o]ffit in þat pride þat I preise euere, For þei for þ? pesinge paieth pens ten duble That þe cloþ? costened þ? craft is so dere. Now if I sothe shall saie and shonne side tales, Þer is as moche good witte in swyche gomes nollis, As þou shuldist mete of a myst fro morwe tyll euen. ?it blame I no burne to be, as him ou?te, In comliche cloþinge as his statt axith; But to ledyn her lust all here lyff-daies In quentise of cloþinge for to queme sir Pride, And euere-more stroutynge and no store kepe, And iche day a newe deuyse it dullith my wittes Þat ony lord of a lond shulde leue swiche þingis, Or clepe to his conceill swiche manere cotis, That loueth more her lustis þan þ? lore of oure Lord. And if a lord his leuere lyste for to ?eue, Ther may no gome for goodnesse gette þer-of but lite For curtesie, for comlynesse ne for his kynde herte, But rather for his rancour and rennynge ouere peple, For braggynge and for bostynge and beringe vppon oilles, For cursidnes of conscience and comynge to þ? assises. This makyth men mysdo more þan ou?te ellis, And to stroute and to stare and stryue a?eyn vertu. So [clerlie], þ? cause comsith in grette, Of all manere mysscheff þat men here vsyn. For wolde þey blame þ? burnes þat brou?te newe gysis, And dryue out þ? dagges and all þ? Duche cotis, And sette hem aside and [schorn] of hem telle, And lete hem pleye in þ? porche and presse non ynnere, Ne no proude peniles with his peynte sleve; And eke repreue robbers and riffleris of peple, Flateris and fals men þat no feith vseth, And alle deabolik doeris dispise hem ichone, And coile out þ? kny?tys þat knowe well hem-self, Þat were sad of her sawis and suffre well couude, And had traueilid in her tyme and temprid hem-self, And cherliche cheriche hem as cheff in þe halle For to ordeyne officeris and all oþer thyngis, Men shuld wete in a while þat þ? world wolde amende; So vertue wolde flowe whan vicis were ebbid. But now to þe mater þat I be-fore meved, Of þ? gomes so gay þat grace hadde affendid, And how stille þat steddeffaste stode amonge þis reccheles peple, Þat had awilled his wyll as wisdom him taughte: For he drough him to an herne at þe halle ende, Well homelich yhelid in an holsum gyse, Not ouerelonge, but ordeyned in þe olde schappe, With grette browis y-bente and a berde eke, And y-wounde in his wedis as þ? wedir axith; He wondrid in his wittis as he [well] my?the, Þat þ? hie houusinge herborowe ne myghte Halfdell þ? houshould but hales hem helped; But for crafte þat he couude caste þenne or be-þenke, He my?te not wonne in þ? wones for witt þat he vsid; But, arouutyd for his ray and rebuked ofte, He had leue of þ? lord and of ladies alle For his good gouernaunce to go or he drank. Þer was non of þ? mene þat þey ne merueilid moche How he cam to þe courte and was not y-knowe; But als sone as þey wiste þat Witt was his name, And þat þe kyng knewe him not ne non of his kny?tis, He was halowid and y-huntid and y-hotte trusse, And his dwellinge ydemed a bowe-drawte from hem, And ich man y-charchid to schoppe at his croune, ?if he nyhed hem ony nere þan þey had him nempned. Þ? portir with his pikis þo put him vttere, And warned him þ? wickett while þ? wacche durid: “Lete sle him!” quod þ? sleues þat slode vppon þe erthe, And alle þe berdles burnes bayed on him euere, And schorned him, for his slaueyn was of þ? olde schappe. Þus Malaperte was my?tffull and maister of hous, And euere wandrid Wisdom without þ? ?atis. “By him þat wrou?te þis world!” quod Wisdom in wrath, “But ?if ?e woll sumtyme I walke in amonge ?ou, I shall forbede ?ou burnesse þe best on þis erthe, Þat is, gouernance of gettinge and grace þat him follwith; For þese two trewly twynned ?et neuere.” And so it fell on hem, in feith for fau?tis þat þey vsid, Þat her grace was agoo for grucchinge chere, For þ? wrong þat þey wrou?te to Wisdom affore. For tristith, als trewly as tyllinge us helpeth, Þat iche rewme vndir roff of þ? reyne-bowe Sholde stable and stonde be þese þre degres: By gouerna[un]ce of grete and of good age; By styffnesse and strengthe of steeris well y-yokyd, Þat beth my?thffull men of þe mydill age; And be laboreris of lond þat lyfflode ne fayle. Thanne wolde [right dome] reule if reson where amongis us, Þat ich leode lokide what longid to his age, And neuere for to passe more oo poynt forþer, To vsurpe þ? seruice þat to sages bilongith, To be-come conselleris er þey kunne rede, In schenshepe of souereynes and shame at þ? last. For it fallith as well to fodis of xxiiij ?eris, Or yonge men of yistirday to ?eue good redis, As becometh a kow to hoppe in a cage! It is not vnknowen to kunnynge leodis, That rewlers of rewmes around all þ? erthe Were not yffoundid at þ? frist tyme To leue al at likynge and lust of þ? world, But to laboure on þ? lawe as lewde men on plowes, And to merke meyntenour? with maces ichonne, And to strie strouters þat sterede a?eine rithis, And alle þe myssedoers þat þey my?te fynde, To put hem in preson a peere þou? he were; And [not] to rewle as reremys and rest on þ? daies, And spende of þe spicerie more þan it nedid, Bothe wexe and wyn in wast all abou?te, With deyntes y-doublid and daunsinge to pipis, In myrthe with moppis myrrours of synne. ?it forbede I no burne to be blithe sum while; But all þinge hath tyme for to tempre glees: For caste all þ? countis þat þ? kyng holdith, And loke how þ?se lordis loggen hem-self, And euere shall þou fynde as fer as þou walkiste, [Þat] wisdom and ouere-wacche wonneth fer asundre; But whane þ? gouernaunce goth þus with þo þ? hous gie shulde, And letith lyghte of þ? lawe and lesse of þ? peple, And herkeneth all to honour and to ese eke, And þat ich wyght with his witt waite on him euere, To do hem reuerence aright þou? þ? rigge brest, Þis warmnesse in welth with wy vppon erthe My?te not longe dure as doctour? us tellith. For ho-so þus leued his lyff to þe ende, Euere wrappid in welle and with no wo mette, My?te seie þat he sawe þat seie was neuere, Þat heuene-[?ate] were vnhonge out of þe hookis, And were boun at his bidding ?if it be my?te. But clerkis kne[w] I non ?ete þat so couude rede In bokis y-bounde þou? ?e brou?te alle Þat ony wy welldith wonnynge vppon erthe; For in well and in woo þ? werld euere turneth. ?it þer is kew-kaw þou? he come late, A new þing þat noyeth nedy men and oþer, Whanne realles remeveth and ridith þoru tounes, And carieth ouere contre þer comunes dwelleth, To preson þ? pillour? þat ouere þ? pore renneth; For þat were euene in her weye if þey well ride. But ?it þer is a foule fau?te þat I fynde ofte: Þey prien affter presentis or pleyntis ben yclepid, And abateth all þ? billis of þo þat nou?th bringith; And ho-so grucche or grone a?eins her grette willes, May lese her lyff lyghtly and no lesse weddis. Thus is þe lawe louyd þoru my?hty lordis willys, Þat meyneteyne myssdoers more þan oþer peple. For mayntenance many day well more is þ? reuthe! Hath y-had mo men at mete and at melis Þan ony cristen kynge þat ?e knewe euere; For, as reson and rith rehersid to me ones, Tho ben men of þis molde þat most harme worchen. For chyders of Chester where chose many daies To ben of conceill for causis þat in þ? court hangid, And pledid pipoudris alle manere pleyntis. Þey cared for no coyffes þat men of court vsyn, But meved many maters þat man neuer thou?te, And feyned falshed till þey a fyne had, And knewe no manere cause as comunes tolde. Þei had non oþer signe to schewe þ? lawe But a preuy pallette her pannes to kepe, To hille here lewde heed in stede of an houe. Þey constrewed quarellis to quenche þ? peple, And pletid with pollaxis and poyntis of swerdis, And at þe dome-?euynge drowe out þ? bladis, And lente men leuere of her longe battis. Þey lacked alle vertues þat a juge shulde haue; For, er a tale were ytolde þey wolde trie þ? harmes, Withoute ony answere but ho his lyf hatid. And ho-so pleyned to þe prince þat pees shulde kepe, Of þese mystirmen medlers of wrongis, He was lygh[t]liche ylau?te and y-luggyd of many, And y-mummyd on þe mouthe and manaced to þe deth. They leid on þi leigis, Richard lasshis ynow, And drede neuere a dele þ? dome of þe lawe. Þer nas rial of þ? rewme þat hem durste rebuke, Ne juge ne justice þat jewis durste hem deme For oute þat þei toke or trespassid to þ? peple. This was a wondir world ho-so well lokyd, Þat gromes ouere-grewe so many grette maistris; For þis was þ? rewle in þis rewme while þey here regnyd. Þou? I satte seuenenyght and slepte full selde, [I mi?te not reche redili to rekene þe nombre] Of many mo wrongis þan I write couude; For selde were þ? ser[gi]auntis sou?te for to plete, Or ony prentise of courte preied of his wittis, Þ? while þ? degonys domes weren so endauntid. Tille oure sire in his see aboue þ? vij?? sterris, Sawe þe many mysscheuys þat þese men dede, And no mendis ymade but menteyne[d] euere Of him þat was hiest y-holde for to kepe His liegis in lawe and so her loue gette. He sente for his seruantis þat sembled many, Of baronys and baccheleris with many bri?th helmes, With þ? comunes [of] contres þey cam all at ones; And as a duke dou?ty in dedis of armes, In full reall aray he rood vppon hem euere, Tyll Degon and Dobyn þat mennys doris brastyn, And were y-dubbid of a duke for her while domes, Awakyd [fro] wecchis and wast þat þey vsid, And for her breme blastis buffettis henten. Þan gan it to calme and clere all abou?te, Þat iche man my?te ho-so mynde hadde, Se, be þ? sonne þat so bri?te schewed, Þ? mone at þe mydday meve, and þ? sterris, Folwinge felouns for her false dedis, Devourours of vetaile þat fou?ten er þei paide. Passus quartus. For where was euere ony cristen kynge þat ?e euere knewe, Þat helde swiche an household be þ? halfdelle As Richard in þis rewme þoru myserule of oþer, Þat alle his fynys for fau?tis ne his fee-fermes, Ne for-feyturis fele þat felle in his daies, Ne þ? nownagis þat newed him euere, As Marche and Moubray and many mo oþer, Ne alle þ? issues of court þat to þe kyng longid, Ne sellynge, þat sowkid siluer rith faste, Ne alle þe prophete of þ? lond þat þe prince owed, Whane þe countis were caste with þ? custum of wullus, My?te not areche ne his rent noþer, To paie þ? pore peple þat his puruyours toke, Withoute preiere at a parlement a poundage biside, And a fifteneth and a dyme eke, And with all þ? custum of þ? cloþ? þat cometh to fayres? And ?et, ne had creaunce icome at þ? last ende, With þ? comunes curse þat cleued on hem euere, Þey had be drawe to þ? deuyll for dette þat þey owed. And whanne þ? reot and þ? reeuell þ? rent þus passid, And no þing y-lafte but þ? bare baggis, Þan felle it afforse to fille hem a?eyne, And feyned sum folie þat failid hem neuer, And cast it be colis with her conceill at euene, To haue preuy parlement for proffitt of hem-self, And lete write writtis all in wex closid, For peeris and prelatis þat þei apere shuld, And sente side sondis to schreuys abou?te, To chese swiche cheualleris as þ? charge wold, To schewe for þ? schire in company with þ? grete. And whanne it drowe to þ? day of þ? dede-doynge, Þat souereynes were semblid and þ? schire-kny?tis, Þan, as her forme is frist þey begynne to declare Þ? cause of her comynge and þan þ? kyngis will. Comliche a clerk þan comsid þ? wordis, And prononcid þ? poyntis aperte to hem alle, And meved for mony more þan for out ellis, In glosinge of grette lest greyues arise. And whanne þe tale was tolde anon to þ? ende, Amorwe þei must, affore mete mete to-gedir, Þ? kny?tis of þ? comunete and carpe of þ? maters, With citiseyns of shiris ysent for þe same, To reherse þe articlis and graunte all her askynge. But ?it for þ? manere to make men blynde, Some argued a?ein rith þen a good while, And said, “we beth seruantis and sallere fongen, And ysent fro þ? shiris to shewe what hem greueth, And to parle for her prophete and passe no ferthere, And to graunte of her gold to þ? grett wattis By no manere wronge way but if werre were; And if we ben fals to þo us here fyndyth, Euyll be we worthy to welden oure hire.” Þan satte summe as siphre doth in awgrym, Þat noteth a place and no þing availith; And some had ysoupid with Symond ouere euen, And schewed for þe shire and here schew lost; And somme were tituleris and to þe kyng wente, And formed him of foos þat good frendis weren, Þat bablid for þ? best and no blame serued Of kynge ne conceyll ne of þ? comunes noþer, Ho-so toke good kepe to þe culorum. And somme slombrid and slepte and said but a lite; And somme mafflid with þ? mouþ and nyst what þey ment; And somme had hire and helde þer-with euere, And wolde no forther affoot for fer of her maistris; And some were so soleyne and sad of her wittis, Þat er þey come to þ? clos acombrid þey were, Þat þei þ? conclucion þan constrewe ne couþ?, No burne of þ? benche of borowe noþer ellis, So blynde and so ballid and bare was þ? reson. And some were so fers at þ? frist come, Þat þey bente on a bonet and bare a topte saile Affor þe wynde fresshely to make a good fare. Þan lay þ? lordis alee with laste and with charge, And bare abou?te þ? barge and blamed þ? maister, Þat knewe not þe kynde cours þat to þe crafte longid, And warned him wisely of þe wedir-side. Thanne þ? maste in þ? myddis at þe monþ?-ende, Bowid for brestynge and brou?te hem to lond; For ne had þei striked a strake and sterid hem þ? better, And abated a bonet or þe blast come, Þey had be þrowe ouere þ? borde backeward ichonne. And some were acombrid with þ? conceill be-fore, And wiste well y-now how it sholde ende, Or some of þ? semble shulde repente. Some helde with þ? mo how it euere wente, And somme dede rith so and wolld go no forþer. Some parled as perte as prouyd well after, And clappid more for þ? coyne þat þe kyng owe[d] hem Thanne for comfforte of þ? comyne þat her cost paied, And were be-hote hansell if þey helpe wolde To be seruyd sekirly of þe same siluere. And some dradde dukis and Do-well for-soke; [Mum and the Sothsegger.] [FRAGMENT M] Square brackets denote editorial insertions or emendations. Hovgh þe coroune moste be kepte fro couetous peuple Al hoole in his hande and at his heeste eke, That euery knotte of þe coroune close with oþer, And not departid for prayer ne profit of [grete], Leste vncunnyng [comyn] caste vp þe halter And crie on your cunseil for coigne þat ye lacke, For þay shal smaicche of þe smoke and smerte þereafter Whenne collectours comen to caicche what þay habben. And þough your tresorier be trewe and tymbre not to high, Hit wil be nere þe worse atte wyke-is ende, For two yere a tresorier twenty wyntre aftre May lyue a lord-is life, as leued men tellen. Now your chanchellier þat chief is to chaste þe peuple With conscience of your cunseil þat þe coroune kepith, And alle þe scribes and clercz þat to þe court longen, Bothe iustice and iuges y-ioyned and oþer, Sergeantz þat seruen for soulde atte barre, And þe prentys of court, prisist of alle, Loke ye reeche [not] of þe riche and rewe on þe poure That for faute of your fees fallen in þaire pleyntes; Haue pitie on þe penylees and þaire pleynte harkeneth, And hire þaym as hertly as þough ye hure had, For þe loue of hym þat your life weldeth; And graunteth [þaym] for God-is sake and with a good chiere The writing of writtz and þe waxe eke; And þay wil loue you for þe lawe as liege men aughte, More þenne for mayntenance þat any man vseth, Or for any frounting for faute of þe coigne. Now ye haue y-herde of þe haselle names Of officiers withynne and withoute eke, But yit of alle þe burnes þe beste is behinde Forto serue a souurayn in somer and in wintre, And most nedeful at eue and at morowe eke, And a profitable page for princes or for ducz Or for any lay lord, lettrid or elles, That litel is y-take fourth or his tale lyeued; And yf ye willeth to wite what þe wight hatte, Hit is a sothe-sigger þat seilde is y-seye To be cherisshid of chief in chambre or in halle, But for his rathe reasons is rebukid ofte, And yf he fable to ferre, þe foote he goeth vndre. [T]here is no clerc with þe king þat cloþid hym ones, [B]ut cloþid hym at cristmasse and al þe yere after. [S]aunder þe seruiselees shuld be his name, [For] he abidith in no houshold half a yere to þende [But þe] lord and þe lady been loeth of his wordes, And þe meyny and he mowe not accorde, But al to-teereth his toppe for his trewe tales. He can not speke in termes ne in tyme nother, But bablith fourth bustusely as barn vn-y-lerid; But euer he hitteth on þe heed of þe nayle-is ende, That the pure poynt pricketh on þe sothe Til þe foule flessh vomy for attre. Thenne is þis freeke a-frountid for his feithful tale, And y-[fulled] vndre foote while falsenes goeth aboute With cautelle and with coigne forto caste deceiptz Hough trouthe might be trauerssid and tournid of þe weye. Thenne fareth fals fourth and flatereth atte beste And lightly is y-lyved withoute long tale, And euery gome of hym glad, so glorieusely he loketh Thorough þe peynt[ur]e of þe preynte þat in þe palme hongeth. Right as þe cockil cometh fourth ere þe corne ripe, With a cleer colour, as cristal hit semeth, Among þe grayne þat is grene and not ful growe, Right so fareth falsnesse þat so freysh loketh Thorough þe colour of þe crosse þat many men incumbreth. But whenne trouthe aftre tornement hath tyme forto kerne And to growe fro þe grovnde anone to þende, Thenne fadeth þe flour of þe fals cockil. That likne I to lyers, for atte þe long goyng, Of euery segge-is sawe þe sothe wol be knowe. Yit is hit not my cunseil to clatre what me knoweth In sclaundre ne scathe ne scorne of þy brother, For though þy tale be trewe þyn tente might be noyous, For whiche þou mighte be harmed and haue þat þou serues. For go to þe gospel þat grovnd is of lore, And þere shal þou see þyself, yf þou can rede, Whethir I wisse þe wel wisely or elles. He seith þat þou shuldes þe synne of þy brother Telle hym by tyme and til hymsilf oon, Yn ful wil to amende hym of his mysse-deedes. And yf he chargeth not þy charite but chideth þe agaynes, Yit leue hym not so lightly þough he lovre oones, But funde hym to freyne efte of þe newe, And haue wittenes þe with þat þou wel knowes, And spare not to speke, spede yf þou mowe, And he þat moost is of might þy mede shal quite For suche [soeth] sawes þat sounen into good, And of a reasonable man rewarde to haue. For whenne þy tente and þy tale been temprid in oone, And menys no malice to man þat þou spekys, But forto mende hym mukely of his misse-deedes, Sory for his synne and his shrewed taicches, And þe burne be y-blessid and balys cunne eschewe And thrifty and towarde, þou shal thanke gete. Were I a lord of a lande þat lawe aughte gouuerne, Suche a siker seruant shuld haue robes, Though he seide euer sothe and seruyd of noon other. But now wolde I wite of a wise burne, What kynnes creature þat me couthe telle Where to finde þis freek, yf þe king wolde Haue hym in housholde as holsum were. “By Crist,” cothe a clerc þat conceipte he had, “There is no wiseman, I wene, wolde be y-weddid To suche a simple seruice, a-say where þe liketh, For no maniere [mede] þat þereto belongeth, Ne ferthryng ne frendship while flatryng helpeth. For alle þe greet clercz þat with þe king lendith Knoweth þis as kindely as clerc doeth his bokes: Hit is no siker seruice but for a somer saison, But yf hit were for a fool þat wold not be ferthred. He might sey sothe sum while among þaym And shuld be holde fooly þough hit feul after.” But muche now I meruaille, and so mowen other, That oure corouned king is kepte fro þo ludes, Forto [saye] hym þe sothe sum while among Hough he shuld grece þe griefz er þe woundz gunne festre And so to leede his life in loue of þe royaulme. For þe poure peuple hath prece of þaym many Forto telle þaym þaire toyes twyes a woke; And any neighebourgh be nigh on eue or a morowe, Hit wold not long be lefte, my life durste I wedde; And þat is grace and þaire good happe to gouuerne þaym better And in welthe to be ware ere þat woo falle. But þe king ne his cunseil cunne not mete with þaym, But cleerly þe cause I knowe not for sothe But dreede of þe deeth dryveth þaym þens, Or elles looste of þaire likerous life vppon erthe. Thus is þe court accumbrid and knoweth not þaire happes Ne God neither goodman ne þaym-self nothir, Til fortune for foolie falle atte laste, And al þe world wondre on þaire wilde deedes. But yf þe king might knowe þat þe comune talketh [H]ough grotz been y-gadrid and no grief amendid [A]nd hough þe lawe is y-lad whenne poure men pleyne, [I] bilieue loyally oure liege lord wolde [Ha]ue pitie on his peuple for his owen profit [An]d amende þat were amysse into more ease. [B]ut þe cause why þe king knoweth not þe mischief Is for faute of a fabuler that I bifore tolde of, Forto telle hym þe texte, and touche not þe glose, How þe worde walketh with oon and with other. But whenne oure comely king came furst to londe, Tho was eche burne bolde to bable what hym aylid And to fable ferther of fautz and of wrongz, And romansid of þe misse-reule þat in þe royaulme groved, And were behote high helpe, I herde hit myself Y-cried at þe crosse, and was þe king-is wille Of custume of coylaige þe comunes shuld be easid. But how þe couenant is y-kepte I can not discryue, For with þe king-is cunseil I come but silde. But piez with a papegeay parlid of oones, And were y-plumed and y-pullid and put into a caige. Sith þe briddes were y-bete þe beke is vndre whinge But yf þay parle priuyly to þaire owen peeris. But þe king ne his cunseil may hit not knowe What is þe comune clamour ne þe crye nother, For þere is no man of þe meeyne, more noþer lasse, That wol wisse þaym any worde but yf his witte faille, Ne telle þaym þe trouthe ne þe texte nothir, But shony forto shewe what þe shire meneth, And beguile þaym with glose, so me God helpe, And speke of þaire owen spede and spie no ferther, But euer kepe þaym cloos for caicching of wordes. And yf a burne bolde hym to bable þe sothe And [mynne] hym of mischief þat misse-reule asketh, He may lose his life and laugh here no more, Or y-putte into prisone or y-pyned to deeth Or y-[brent] or y-shent or sum sorowe haue, That fro scorne oþer scathe scape shal he neure. Thus is trouthe doune y-troode and tenyd ful ofte, Y-bete and y-bounde in bourghes and in shires, And principaly of princes y-pyned þenne of other, Y-[halowid] and y-huntid and y-hoote trusse, That he shoneth to be seye forto shewe his harmes, But euer hideth his heede fro þe hayl-stones, And is ouer-woxe with wrong and wickid wedes, And tenyd with tares and al amisse temprid. Yit wol he growe fro [greue] and his grayne bere, And after sowe his seede whenne he seeth tyme. For alle þe gomes vndre God goyng vppon erthe Were neuer so slygh yit forto sle trouthe; Though þay batre hym with battz and bete on hym euer, Trouthe is so tough and loeth forto teere And so pryuy with þe prince þat paradis made That he hath graunt of his lyfe while God is in heuene For þough men brenne the borough þere þe burne loiggeth, Or elles hewe of þe heede þere he a hows had, Or do hym al þe disease þat men deuise cunne, Yit wol he quyke agayne and quite alle his foes And treede ouer þe tares þat ouer his toppe groued, And al wickid wede into waste tourne. And þerefore my cunseil (þough þe king knowe hit And alle þe lordz of þis londe, right lite is my charge) Ys to be at oone with trouthe and tarre hym nomore, Leste he tucke at your tabart ere two yere been endid, But ye suffre his seruant to be seye oones Among you in þe moneth (but yf ye more wil) Forto saye you þe sothe, þough ye shame thenke. For hit wol sauere your mouthe swetely with-ynne short after Whenne fortune you fleeth and falleth elles-where; And yf ye sauere on his sawe and serue þereafter And eke wirche by his worde, þe whele wol tourne And eke chaunge his cours of care and of sorowe, And tourne into tidewel, terme of your lifes. Now is Henry-is hovs holsumly y-made And a meritable meyny of þe moste greet, And next I haue y-named as nygh as I couthe, And þe condicions declarid of alle, Rehershing no rascaille ne riders aboute. But he hymsilf is souurayn, and so mote he longe, And þe graciousist guyer goyng vppon erthe, Witti and wise, worthy of deedes, Y-kidde and y-knowe and cunnyng of werre, Feers forto fighte, þe felde euer kepith, And trusteth on þe Trinite þat trouthe shal hym helpe; A doughtful doer in deedes of armes And a comely knight y-come of þe grettist, Ful of al vertue þat to a king longeth, Of age and of al þing as hym best semeth. But hit be wel in his dayes we mowe dreede aftre Lest feerelees falle withynne fewe yeres. But God of his goodnes þat gouuernith alle þingz Hym graunte of his grace to guye wel þe peuple And to reule þis royaume in pees and in reste, And stable hit to stonde stille for oure dayes. But I dreed me sore, so me God helpe, [L]este couetise of cunseil þat knoweth not hymself ([O]f sum and of certayn, I seye not of alle) [Th]at of profitable pourpos putteth þe king ofte, [Th]ere his witte and his wil wolde wirche to þe beste— “Nomore of þis matiere,” cothe Mum þenne, “For I meruaille of þy momeling more þenne þou wenys. Saides [not] þou þyself, and sothe as me þoughte, That þees sothe-siggers seruen noon þankes? And þou knowes þis by clergie, how cans þou þe excuse That þou ne art nycier þan a nunne nyne-folde tyme, Forto wite þat þy wil þy witte shal passe?” I blussid for his bablyng and a-bode stille And knytte þere a knotte and construed no ferther; But yit I thoughte ere he wente, and he wold abide, To haue a disputeson with hym and spie what he hatte. “I am Mum þy maister” cothe he “in alle maniere places, That [sittith] with souuerayns and seruyd with greete. Thaire wille ne þaire wordes I withseye neuer, But folowe thaym in thaire folie and fare muche þe bettre, Easily for oyle, sire, and elles were I nyce. Thus leede I my life in luste of my herte, And for my wisedame and witte wone I with þe beste; While sergeantz þe sechith to saise by þe lappe For þy wilde wordes þat maken wretthe ofte. Thow were better folowe me foure score wynter Thenne be a soeth-sigger, so me God helpe, Oon myle and nomore waye, I Mvm wol avowe. And þerefore I rede, yf þou reste wilnest, Cumpaignye with no contra yn no kynnes wise, But parle for þy profit and plaise more here-aftre. For þere nys lord of þis londe ne lady, I wene, Prince nether prelat ne peer of þe royaulme, Bachillier ne bourgoys ne no barne elles That yf þay wite what þou arte, þat wil þe desire Or coueite to his cumpaignie while contra þe foloweth”. “Now to þis altercacion”, cothe I, “an answere behoueth; For I fele by þy fabelyng þou art felle of werkes And right worldly wise of wordes and deedes, And euer kepis þe cloos for [casting] bihinde. Thou wol not putte þe in prees but profit be þe more To þy propre persone þou passes not þe bondes Forto gete any grucche for glaunsyng of boltes. Thus me semeth þat þou serues þy-self and no man elles, And has housholde and hire to holde vp þy oyles, And eke bouche of court for colte and for [cnaue]; And [yit] þou suffris þy souurayn to shame hym-self There þou mightes amende hym many tyme and ofte. Now suche a-nothir seruant, þe same and noon oþer, Mote dwelle with þe deueil til Do Bette hym helpe.” Thus after talkyng we twynned a-sundre, Bothe Mvm and I, and oure mote endid; But muche mervailled I, whenne Mvm was passid, Of his opinion þat he heulde euer, And prouyd hit by profitable poyntz [and fele] That better was a burne to abide stille Thanne þe soeth to seye þat sitteth in his herte, Forto warne þe wy þat he with dwellith, Or mynne hym of mischief þat misse-rewle askith. And euer he concludid with colorable wordes That who-so mellid muche more þan hit nedeth Shuld rather wynne weping watre þenne robes. And cleerly Caton construeth þe same, And seyth soethly, I saw hit in youthe, That of “bable” cometh blame and of “be stille” neuer, And a wise worldly worde, as me þenketh, Of þe whiche I was hevy and highly abawyd, And for þe double doute as dul as an asse, And troublid for þe travers, and amisse temprid, That I wente in a wyre a grete while after For woo I ne wiste who had þe better Of Mvm and of me, and musid faste, Rehershyng þe reasons of bothe two sides, The pro and þe contra as clergie askith. But for witte þat I wanne I wolde þat he knewe I was neuer þe nyre, but as newe to begynne As clerc is to construe þat can not reede. Thenne þoughte I on Sidrac and Salomon-is termes, And Seneca þe sage I soughte for þe nones, That whilom were þe wisest wies vppon erthe Forto wise any wighte, what-so hym grieued. I bablid on þoo bokes þat þoo barnes made, And waitid on þaire wordes aswel as I couthe, But of þe matiere of Mvm might I nought finde, Ne no maniere nycete of þe newe [iette], But al homely vsage of þe olde date, How þat [good] gouuernance gracieusely endith. But glymsyng on þe glose, a general revle Of al maniere mischief I merkid and radde: That who-so were in wire and wold be y-easid Moste shewe þe sore þere þe salue were. Thenne was I wel ware what he wolde mene, That I shulde cunne of clergie to knowe þe sothe, Forto deme þe doute þat me so dul made. I was wilful of wil and wandrid aboute, Til I came to Cambrigge couthe I not stynte, To Oxenford and Orleance and many oþer places There þe congregacion of clercz in scole Were stablid to stonde in strengthe of bilieue. I moeued my matiere of Mvm, as ye knowe, And of þe soeth-sigger in fewe shorte wordes; To alle þe vij sciences I shewed as I couthe, And how we dwellid in [dwere] and doute of þe better. Sire Grumbald þe grammier þo glowed for anger That he couthe not congruly knytte þaym to-gedre. Music and Mvm mighte not accorde, For þay been contrary of kynde, who-so canne spie. Phisic diffied al [þe] bothe sides, Bothe Mvm and me and þe soeth-siggre; He was accumbrid of oure cumpaignye, by Crist þat me bought, And as fayn of oure voiding as foul [of his make]. Astronomy-ys argumentz were alle of þe skyes, He-is touche no twynte of terrene þinges. Rethoric-is reasons me luste not reherce, For he conceyued not þe caas, I knewe by his wordes; But a subtile shophister with many sharpe wordes Sette [þe] soeth-sigger as shorte as he couthe. But he wolde melle with Mvm ner more ner lasse, So chiding and chatering [as choghe] was he euer. Ieometrie þe ioynour iablid faste, And caste many cumpas, as þe crafte askith, And laide leuel and lyne a-long by þe squyre. But I was not þe wiser by a Walsh note Of þe matiere of Mvm þat marrid me ofte, And stoode al a-stonyed and starid for angre That clergie couthe not my cares amende, And was in pourpoos to passe fourth right in pure wreth. But a semely sage þat satte al a-bouue, Y-chose to þe chaire forto chaste fooles, Whom alle þe vij. sciences seruyd at wille, Bothe in werke and in worde weren at his heste, And more bunne at his bede þan boy til his maister, He satte as a souurayn on a high siege. A doctour of doutz by dere God he semyd, For he had loked al þat lay to þe .vij. artz; He was as ful of philosophie and vertues bothe As man vppon molde mighte perceyue. This comely clerc me called agaynes, And cunseillid me so cleerly þat I caughte ease, And seide, “soon, seest þou þis semble of clercz, How þay bisien þaym on þaire bokes and beten þaire wittz, And how þay loken on þe levis þe [letter] to knowe? For whenne þay knowen þe scripture þay construen no ferther Forto soutille ne to siche no side-wayes. But as long as I haue lerned and lokid in bokes, And alle þe vij. sciences y-soughte to þende, Yit knewe I neuer suche a caas, ne no clerc here, As þou has y-moeued among vs alle. Hit is sum noyous nycete of þe newe iette, For þe texte truly telleth vs nomore But how þat goode gouuernance graciousely endith. But and þou woldes be wise and wirche as I telle, I wolde wisse þe to wite where þat þou shuldest Haue knowlaiche of þy caas cleere to þyn intent, And þy cumberouse question quycly be assoilled. Now harke and holde and hye to þende. Sum of þis semble þat þou sees here, Whenne þay haue loked þe lettre and þe lyfe[z] ouer Of alle þe .vij. sciences or sum as þaym liketh, Thay walken fourth in þe worlde and wonen with lordes, And with a couetous croke Saynt Nicholas þay throwen, And trauaillen nomore on þe texte, but tournen to þe glose, And putten þaym to practike and plaisance of wordes. But þay cunne deme þy doute, by dere God in heuene, I can not knowe of þy caas who couthe elles.” Thenne ferkid I to freres, alle þe foure ordres, There þe fundament of feith and felnesse of workes Hath y-dwellid many day, no doute, as þay telle. I frayned þaym faire to fele of þaire wittes, And moeuyd my matiere of Mvm, as ye knowe, And of þe soeth-sigger in fewe sho[r]te wordes. To euery couple I construed my caas for þe nones, Til the cloistre and þe quyre were so accorded To yeue Mvm þe maistrie withoute mo wordes, And shewid me exemples, þe sothest vppon erthe, Nad Mvm be a more frende to making of þaire houses Thenne þe sothe-sigger, so God shuld þaym helpe, Hit had be vnhelid half a yere after. Now ne were thre skiles and scantly þe ferthe, I wolde loue as litel þaire life and þaire deedes As man vppon molde, til Amendes me prayed. The furst is a faire poynt forto wynne heuene, Whenne þay stirid a statute in strengthe of bilieue That no preste shuld preche saue seely poure freres. But þis [deede] dide þay not, I do you to wite, For no maniere mede þat mighte þaym befalle, Ne forto gete þe more good God wote þe sothe, But for good herte þat þay haue to hele [men-is] soules. The secund is a pryvy poynt I pray hit be helid: Thay cunne not reede redelles a-right, as me þenketh; For furst folowid freres Lollardz [names], And sith hath be shewed þe same on þaym-self, That þaire lesingz haue lad þaym to lolle by þe necke; At Tibourne for traison y-twyght vp þay were. For as hit is y-seide by eldryn dawes, “Þe churle yafe a dome whiche came by hym aftre”. The thrid is no lesing ne no long tale: Thees good grey freres þat mouche loue geten For keping of þaire conscience clenner þan other, Thay goon al bare abouue þe foote and by-nethe double With smale semyd sockes and of softe wolle, For þe loue of oure lord harde life induren; Thay mellen with no monaye more noþer lasse, But stiren hit with a sticke and staren on hit ofte And doon þaire bisynes þere-with by obedience of þordre; But in þe herte ne in þe hande ne may hit not come, For þenne þay shuld bee shent of þe subpriour. The fourthe poynt is fructuous and fundid al in loue: Whenne freres goon to chapitre for charite-is sake, Thay casten þere þe cuntrey and coostz aboute, And parten þe prouynce in parcelle-mele, And maken limitacions in lengthe and in breede, Til eche hovs haue his owen as hym aughte. Thenne hath þe limitour leue to lerne where he cometh To lye and to licke or elles lose his office; But sum been so courtoys and kinde of þaire deedes That with þaire charite þay chaungen a knyfe for a peyre, But he wol pille ere he passe a parcelle of whete And choise of þe chese þe chief and þe beste. He is so cunnyng in þe crafte þat where-so he cometh He leueth þe lasse for þe more deele. Thus with þaire charite and with þaire fayre chere Thees good God-is men gadren al to þaym And kepen hit to þaire owen croppe clene fro other. For þough a frere be fatt and haue a ful coffre Of gold and of good, þou getys but a lite Forto bete þy bale, þough þou begge euer. But þat is no meruail, by Marie of heuene, For to begge of a begger what bote is hit But who wolde balle [with] his [browe] to breke harde stones? Thus þaire conscience is y-knowe and þaire crafte eeke, That hath be kepte cunseil and cloos many dayes, Til al þe world wote what þay wolde meene; And þat is þis trevly, tende who-so wil, Thorough crafte of confession to knowe men intentz,— Of lordz and ladies that lustes desiren, And with þaire wyly wittz wirchen on euer And mulden vp þe matiere to make þaym fatte, And gouuernen þe grete and guilen þe poure. Now take my tale as my intent demeth, And ye shal wel wite I wil þaym no mischief By my worde ne by my wille as wissely [for] sothe As God þat is oure gouuernour me gye at my nede. For whenne þay come to your cote to craue þat þaym nedeth, Gyfe þaym for God-is sake and with a good wille Mete or monaye as ye mowe indure, And yefe þaym sauce þere-with of þe sothe-sigger Forto preche þe peuple þe peril of synne, How symonie shendith al hooly churche, And not forbere bisshop ne baron þat lyveth That þay teche treuly þe texte as hit standeth, And abide þereby with a bolde herte, And spare for no spicerie ne no speche elles, But telle oute þe trouthe and tourne not a-side How Couetise hath caste þe knyght on þe grene, And woneth at Westmynstre to wynne newe spores, And can not crepe þens while þe crosse walketh. He multiplieth monaye in þe mote-halle More for his mayntenance and manasshing of wordes Thenne with draughte of his swerde or deedes of armes. And telle þe frere a toquen, þat trouthe wote þe sothe Why men meruaillen more on þaym þanne on othir,— That suche a cumpaignye of confessours cunne not yelde Oon martir among þaym in .vij. score wynter. Thay prechen alle of penanche as þough [þay] parfite were, But þay proue hit [in no] poynt þere þaire peril shuld arise. Thaire cloþing is of conscience and of Caym þaire werkes, That fadre was and fundre of alle þe foure ordres, Of deedes þay doon deceipuyng þe peuple, As Armacanes argumentz, þat þaire actes knewe, Provyn hit apertly in a poysie-wise; For of Caym alle came, as þis clerc tolde. For who writeth wel þis worde and withoute titil, Shal finde of þe figures but euene foure lettres: C. for hit is crokid [for] þees Carmes þou mos take, A. for þees Augustines þat amoreux been euer, I. for þees Iacobynes þat been of Iudas kynne, M. for þees Menours þat monsyd been þaire werkes. I seye of þaym þat suche been and cesse agaynes oþer, But wel I wote þat wilful and worldly þay been sum, And eeke spracke and spitous, and spices wel þay louen, For Symon-is sermons þay setten al to taske, And feele oþer fautz fourtene hunthrid Thay lepen ouer lightly, and lyen woundre þicke. I can not deme deuely of what degre þay bee; Thay been not weddid, wel I wote, þough þay wifes haue; But knightz yit of conscience I couthe of þaym make, For þay haue ioygned [in iustes] agayns Ihesus werkes; And forto proue þaym prestes þees poyntz been agayne þaym. I can not reede redily of what revle þay been, For hooly churche ne heuene hath not þaym in mynde, Saue in oon place þaire office and ordre is declarid, I sawe hit in a ympne and is a sentence trewe, And elles-where in hooly writte I herde þaym y-nempnyd. But of þe matiere of Mvm ne of þe sothe-sigger This is not to pourpoos þe pare of oon pere, And þerfore my wil is to walke more at large Forto fynde sum freeke þat of feith were Not double, but indifferent to deme þe sothe, Wheþer Mvm is more better or Melle-sum-tyme Forto amende þat were amysse into more ease. And for þe fikelle freres were fully witholde And alied to Mvm in many maniere wises, And eeke ful partie, as prouyd by þaire wordes, I lyeued wel þe lasse þaire lore and þaire deedes, And forto eschewe chiding I chalanged þaym alle, And lepte lightly fro þaym, leste I laught were; For þaire curtesie is crokid þere þay caste ille, And þat witen þay wel þat han wrastlid with þaym. Thenne passid I to priories and personages many, To abbeys of Augustyn and many hooly places, There prestz and prelatz were parfitely y-closid To singe and to reede for alle cristen soules. But for I was a meen man I might not entre; For þough þe place were y-pighte for poure men sake And eeke funded þere-fore yit faillen þay ofte That þay doon not eche day do beste of alle. For þe fundacion of þe fundours ment Was groundid for God-is men, þough hit grete serue. Thay koueiten no comers but yf þay cunne helpe Forto amende þaire mynstre and to maynteyne þaire rente, Or in worke or in worde waite þaire profit, Or elles entreth he not til þay haue y-[sopid]. Thus thaire portier for my pourete putt me þens, And grauntid me of his goodnesse to go where me luste And to wandry where I wolde withoute þe gates. Thenne raughte I fro religion, redelees of wittes, And caried to closes and cathedralle churches There þat pluralite was prisely y-stablid. I queyntid me with þe quyre for my questions sake, And moevid of Mvm more þenne þaym liked. I was as wise whenne I wente as whenne I came to þaym, Thay wolde not intremitte of ner noþer side, But euer kepte þaym cloos to [cracche] and to mangier, And fedde so þe foule flesh þat þe velle ne might Vnethe kepe þe caroigne but yf hit cleue shuld; And nad þe gutte groned þere þay gurde were, Thay had bee sike of swete mete, so me God helpe, For piking of prouendre passing þassise; And nadde þay partid with þe poure as prestz doon þaire offryng, That putten alle þaire masse penyes in þaire purses [bottume], Thay had be blamyd of Belial for þaire bolde riding Yn gurdellz of good gold or gilte atte leste. Thenne woxe I wondre wery of wandring aboute Thorough þe wilde weyes þat I wente had, Ful woo for I ne wiste what was my beste Reed—forto reste or rome more at large Til I wiste wittrely who shulde haue The maistrie, Mvm or þe sothe-sigger. And euery man þat I mette mad for my wordes Wende þat I were wisten þay non other. And as I stoode staring, stonyd of þis matiere, Mvm with his myter manachid me euer And cunseilled me to cusky and care for myself, And leste I soughte sorowe, cesse by tyme. I doutid of his deedes, for his delectacion Was more in his mynde þenne þe masse-bokes, And boode til a baron, blessid be he euer, (His name is y-nempnyd among þe .ix. ordres) Sent a saufconduyt so þat I wolde Maynteyne no matiere to amende myself, Ne caicche no colour hit came of my wittes, But [sende fro] a souurayn to shewe hit forth after. This boldid me to bisynes to bringe hit to ende Thorough grace of þis good lord þat gouuerneth al þing. Thenne sought I forth seuenyght and slepte ful silde And cessid on a Saterday til sunne roose a-morowe And burnys and belles [bablid] to-gedre, Momeling on þaire matyns and to þe masse after. I satte in a siege my seruice to hire Til þe prest in a pulpite began forto preche The peuple to pees and þe peril of synne And also toffre as ofte as þaym likid. He taughte þaym by tyme þaire tithing to bringe Of al manier grene þat groweth vppon erthe, Of fructe and of floxe in felde and in homes, Of polaille and of peris, of apples and of [plummes], Of grapes and of garlik, of gees and of pigges, Of chibollz and of chiries and of þaire chese eeke, Herbaige and oygnons and alle suche þinges That growen in þaire gardynes, lete God his parte haue, Of hony in your hyves and of your hony-combes, Of malte and of monaye and of all þat multiplieth, Of wolle and of wexe and [what-]so yow increceth Or newith yow, þe ix partie nymeth to your self, And trewly þe tithing taketh hooly churche. And euer I waitid whenne he wolde sum worde moeve How hooly churche goodes shuld be y-spendid, And declare þe deedes what þay do shulde To haue suche a harueste and helpe not to erie. But sorowe on þe sillable he shewed of þat matiere, For Mvm was a meen and made hym to leue; And as wery as I was yit was I wrothe eeke With Mvm, for he made þe moppe so lewed To leue men to lerne þe lawe sith he knewe hit. Thenne ferkid I forth as faste as I mighte Seuene yere sunnedayes and solempne festes, Yf prest or prelat or prechour wolde Sey sothe of hymself and serue þere-after And teche how þe tithinge shuld trewly be departid. But as wide as I wente was noon of þaym alle Wolde moeve of þat matiere more noþer lasse. And why þat þay wolde not wol ye gladly wite, Thay haue a memoire of Mvm among alle other Ys more in þaire mynde þenne martires of heuene That token þe deeth for trouthe of tirantz handes. But here a querele or a question quyk mighte þou make: Martires had more might and more mynde eeke, And couthe more on clergie þenne cunne now a thousand. But þereto I answere as I am lerid: Thou, lewed laudate, litel witte has. Hit was for no cunnyng ne clergie noþer That þay chosid þe deeth, but for derue loue And kindenes to oure creatour þat creed vs alle, And for pure trouthe þat þay taught [euer]. This made þaym martires more þanne ought elles, For clercz were not knowe by þaire cloþing þat tyme, Ne by royal raye ne riding aboute, Ne by seruice of souuerayns, so me God helpe, Ne by revel ne riot ne by rente nothir, Ne by þaire double dees ne þaire deupe hoodes, Ne by drynkyng of dollid wyne ne by datz at eue, Ne by worldly workes of writtes ne seelyng, Ne by no maniere nicete þat þay now vsen, But by þe deedes þat þay dide, I do you to wite. For I am but lewed and lettrid ful lite, And yit me semeth þe sentence þat I shewe couthe And teche how þe tithing shuld trewly be departid, For in thre lynes hit [lith] and not oon lettre more. Now hendely hireth how I begynne: That ye clepe God-is parte lete God-is men haue hit, Reseruyng for yourself sustenance for your foode, And þe ouerplus ouer þat for ornementz of þe churche. Though þis be shortly y-seide, yit so me God helpe, Who-so had cunnyng and a clerc were, Might make a long sermon of þees [lite] wordes; And þough he toke to his theme “þe tresour is among þaym And þe reuylle of þe royaulme and þe richesse bothe,” He shuld not wende of þe waye two whete cornes. For þay haue tollid so þe tithing þay han þe two dooles, And been so vsid to ease erly and late That þay cunne no crafte saue kepe þaym warme. Thay bisien more for benefices þenne bibles to reede, And been as worldly wise and wynners eeke As man vppon molde, and asmuche louen Mvm and þe monaye, by Marie of heuene, For mayntenance and mede been þaire two mates. “Yit wil þou melle more”, cothe Mvm, “þenne hit nedeth. Be stille lest þou stumble, for þou stondes ful slidre, And þou moeue any more suche maniere wordes. Thay been not holsum for þy heed ne for þy herte noþer, For þou mos holde with þe mo yf þou þy helthe willes; And so I haue y-tolde þe twyes and oones. Thou art mad of þy mynde, and amysse levis That Mvm hath a maister þere men been of goode; For Mvm maketh mo men at a moneth-ende Thanne þe sothe-sigger in seuene score winter; For he is priuy with þe pruttist and þere þe price caicchet, [And] is y-drawe to þe deys with deyntees y-seruyd Whenne þe sothe-sigger dar not be seye. For and a matier be moeued at mete or at eue Or in pryuy places þere peeris assemblen, Mvm musith þere-on and maketh many cautelles With a locke on his lippe and loketh aboute. He spendith no speche but spices hit make, Til he wite whitherward þat wil doo drawe. But þenne he knittith a knotte and cometh al at ones And getith hym a greet þanke to go among þe beste. Fle fooly þerefore, and frendes þe make, And a-rete, I þe rede, and rome no ferther, For þou walkis of þe weye forto wynne siluer. And carpe no more of clergie but yf þou cunne leepe, For and þou come on þaire clouche, þou crepis not þens Til þou wite right wel with whom þat þou mellys.” “I-wis I wil not,” cothe I, “til I wite more; For prestz been not perillous but pacient of þaire werkes, And eeke þe plantz of pees and ful of pitie euer, And chief of al charite y-chose a-fore other; Forto fighte ne to flite hit falleth not to þaire ordre, Ne to prece to no place þere peril shuld be ynne. That proueth wel by parlement, for prelatz shuld be voidid Whenne any dome of deeth shal be do þere, Al for cause þaire conscience to kepe vn-y-wemmyd. A man may saye þaym þe sothe sonest of alle, Withoute grucche oþer groyn, but gete many þankes. Thay moste bowe for þe beste, God forbede hit elles, To shewe vs exemple of suffrance euer.” “Yee, yit be ware of wiles and waite wel aboute, For me semeth þat þy sight is sumdele a-dasid And al myndelees”, cothe Mvm “and al amysse demys; For þough þou shuldes þy-silf be a sothe-sigger, Thou has no cleere conceypt to knowe alle þaire werkes. And þat I pryved by a poynt þou perceipues neuer, Al a-tw[art] þy intent and þy tale eeke, For Pilat in þe Passion among al þe peuple Wilned aftre watre to waisshe with his handes, To shewe hym by þat signe, of þe bloode-sheding Of Crist þat vs creed and on þe crosse deyed, His conscience was clensid as clene as his handes. Yit was he ground of þe grame and moste guilty eeke, For euery man þat mynde hath may wel wite That prelatz aughten haue pite when princz bee moeued, And reede þaym so þat rancune roote not in hert, And ere þe grame growe ferre þe ground so to wede And amende þat were mysse ere any moore caicche Of man-slaughter or mourdre, as hath many dayes. For who hath knowlache of a cloude by cours of a-bouue, And wil stande stille til þe storme falle, And wende not of þe waye, þe wite is his owen. Though hit heelde on his heede, who is to blame? For who hath sight of a showre þat sharpely a-riseth, And wil not caste hym to kepe with couryng abouue Til hit droppe al a-dovne and dung-wete hym make, And eeke falle on his frende, in feith as me þenketh, He is auctor of al þe harme and þache And so pryuy to þe peynes þat [his] peeres induren. And also in cuntrey hit is a comune speche And is y-write in Latyne, lerne hit who-so wil: The reason is “qui tacet consentire videtur”. And who-so hath in-sight of silde-couthe thingz, Of synne or of shame or of shonde outher, And luste not to lette hit, but leteth hit forth passe As clercz doon construe þat knowen alle bokes, He shal be demyd doer of þe same deede. And eeke in lond-is lawe I lernyd by anothir: Yf a freeke for felonye is frayned atte barre For traison or for trespas and he a tunge haue And wil not answere to þe deede he is of indited, But stont stille as a stoone and no worde stire, But he be deef or dum to deeth shal he wende, As atteynt for þe trespas, and is a trewe lawe. This cursid custume hath cumbrid vs alle; The grucching[z] of grete þat shuld vs gouuerne Han y-shourid sharpely þorough suffrance of clercz, That lightly with labour y-lettid þay mighte, The conseil of clergie yf þay had caste for hit. For þere þe heede aketh alle þe lymes after Pynen whenne þe principal is put to vnease (Of sum and certayn, I saye not of alle, But of þe same seurely þat suche maniere vsen.)” “Now treuly,” cothe I, “þy talking me pleasith, For þou has saide as sothe, so me God helpe, As euer sage saide sith Crist was in erthe, For þou has rubbid on þe rote of þe rede galle And eeke y-serchid þe sore and sought alle þe woundz. And yf þou woldes do wel wende to þaym alle And telle þe same tale þat þou has tolde here; Thou might be man made and mensshid for euer.” “Nay, þere I leue þe, lucas, go loke [for] an othir; For I wil wende no waie but wit go bifore, Ne telle no tales for teryng of hodes, So taughte me þe [truest] techer on erthe, My maister and maker, Mvm þat I serue. Go walke where þy wil is and waite wel aboute, For þou has sought al a-side sith þou begunne With clercz of Cambrigge and cathedralle churches. Fare forth þerefore to finde þat þou sechis, And come not with clergie leste þou a-croke walke, But tourne now to tovnes and temporal lordz, There prece is of peuple, and pray þaym to telle Yf any sothe-sigger serue þaym long.” Thenne ferkid I to fre men and frankeleyns mony, To bonde-men and bourgois and many oþer barnes, To knightz and to comunes and craftz-men eeke, To citezeyns and souurayns and to many grete sires, To bachilliers, to banerettz, to barons and erles, To princes and peris and alle maniere estatz; But in euery court þere I came or cumpaigny outhir I fonde mo mvmmers atte moneth-ende Than of sothe-sigger[z] by seuene score thousand. For alle þe knyghtz of þe court þat with þe king dwellen, For þe more partie [yee], mo þan an hunthrid, Heulden Mvm for a maister, and more do mighte With king and his cunseil and al þe court aftre . . . And euery tovne þat I trade twelfe moneth to-gedre, Mvm was a maister and with þe maire euer, And al of oon lyuraye and looke so to-gedre That a poure man-is prayer departe þaym ne mighte. There was no maner man þe maire had levir Bydde of þe burnes in benche þere [þay] satte As Mvm to þe mete among al þe rewe; For he couthe lye and laugh and leepe ouer þe balkes There any grucche or groyne or grame shuld arise. He was ful couchant and coy and curtoys of speche, And parlid for þe partie and þe playnte lefte; The maire preisid hym apert for his plaisant wordes; He was a blessid barne and beste couthe suffre Whenne souurayns were assemblid to saye what þaym liked; He toke no maniere travers tenne yere to-gedre, Among þe comun cunseil lest he caste were, But euer shewid his seel to sitte among other. But who-so mvmmeth a mayre to maynteyne his rente, Maniere were þat þe mayre shuld mvmme hym agaynes And yelde hym with a yere-is y[i]fte ere þe yere passed. Mvm with þe mayre to þe mete wente, And euer I after, al vn-a-spied, For to knowe of my caas couthe I not stynte. There shuldrid sergeant[z] to serue atte mete For a male ful of misse-deedz þat Mvm had in keping. I stoode stille as a stoone and starid aboute And lokid lightly a-long by þe bordes, Yf any sothe-sigger were sette in þe halle. But sorowe on þe shyne I sawe of hym þere, But yf he were a soleyn and seruyd al oon, For alle was huyst in þe halle sauf “holde vp þe oyles”. And forto saye sothe and shone long tale, The sunne and þe sergeant[z] my sight so dasid That I might not eche messe merke as me luste. I askid of a eldryn man as I beste couthe Yf any sothe-sigger sate in þe halle, And he answerid sharply þat “þe sothe-sigger Dyneth þis day with Dreede in a chambre, And hath y-drunke dum-seede, and dar not be seye Sith Mvm and þe mayer were made suche frendes”. Thenne waxe I woundre wrothe, as I wel might, And drowe me to þe doreward and dwelled no lenger, But romed forth reedelees, remembring ofte That Mvm was suche a maister among men of good. And as I lokid þe loigges along by þe streetz, I sawe a sothe-sigger, in sothe as me þought, Sitte in a shoppe and salwyn his woundes. Thenne was I ful-come and knewe wel þe sothe That Mvm vppon molde myrier life had Thenne þe sothe-sigger, asay who-so wol; But þe better barne to abide stille And to lyve with a lord to his life-is ende Ys þe sothe-sigger, a-say who-so wol. Yit was I not þe wiser for waye þat I wente; This made me al madde as I most nede, And wel fleuble and faynt, and feulle to þe grounde, And lay dovne on a lynche to lithe my boones, Rolling in remembrance my rennyng aboute And alle þe perillous patthes þat I passid had, As priories and personagz and pluralites, Abbayes of Augustyn and oþer hooly places, To knightes courtz and crafty men many, To mayers and maisters, men of high wittes, And to þe felle freris, alle þe foure ordres, And oþer hobbes a-heepe, as ye herde haue— And nought þe neer by a note þis noyed me ofte That þorough construyng of clercz þat knewe alle bokes That Mvm shuld be maister moste vppon erthe. And ere I were ware, a wynke me assailled, That I slepte sadly seuene houres large. Thenne mette I of mervailles mo þanne me luste To telle or to talke of, til I se tyme; But sum of þe silde-couthes I wol shewe here-after, For dreme is no dwele by Danyel-is wordes, Though Caton of þe contrarye carpe in his bokes. Me þought I was in wildernesse walking al oon, There bestes were and briddes and no barne elles, Yn a cumbe cressing on a creste wise, Al gras grene þat gladid my herte, By a cliffe vn-y-knowe of Crist-is owen makyng. I lepte forth lightly a-long by þe heigges And movid forth myrily to maistrie þe hilles, For til I came to þe coppe couthe I not stynte Of þe highest hille by halfe [of] alle other. I tournyd me twyes and totid aboute, Beholding heigges and holtz so grene, The mansions and medues mowen al newe, For suche was þe saison of þe same yere. I lifte vp my eye-ledes and lokid ferther And sawe many swete sightz, so me God helpe, The wodes and þe waters and þe welle-springes And trees y-traylid fro toppe to þerthe, Coriously y-courid with curtelle of grene, The flours on feeldes flavryng swete, The corne on þe croftes y-croppid ful faire, The rennyng riuyere russhing faste, Ful of fyssh and of frie of felefold kinde, The breris with þaire beries bent ouer þe wayes As honysoucles hongyng vppon eche half, Chesteynes and chiries þat children desiren Were loigged vndre leues ful lusty to seen. The havthorne so holsum I beheulde eeke, And hough þe benes blowid and þe brome-floures; Peris and plummes and pesecoddes grene, That ladies lusty loken muche after, Were gadrid for gomes ere þay gunne ripe; The grapes grovid a-grete in gardyns aboute, And oþer fruytz felefold in feldes and closes; To nempne alle þe names hit nedith not here. The conyngz fro couert courid þe bankes And raughte oute a raundon and retournyd agaynes, Pleyed forth on þe playne, and to þe pitte after, But any hovnd hente þaym or þe hay-nettes. The hare hied hym faste and þe hovndes after; For kisshyng of his croupe a-caunt-wise he wente, For nad he tournyd twies his tail had be licked, So ernestly Ector ycchid hym after. The shepe fro þe sunne shadued þaymself, While þe lambes laikid a-long by þe heigges. The cow with hire calfe and coltes ful faire And high hors in haras hurtelid to-gedre, And preisid þe pasture þat prime-saute þaym made. The dere on þe dale drowe to þaire dennes, Ferkid forth to þe ferne and feulle dovne amyddes. Hertz and hyndes, a hunthrid to-gedre, With rayndeer and roobuc runne to þe wodes, For þe kenettz on þe cleere were vn-y-couplid; And buckes ful burnysshid þat baren good grece, Foure hunthrid on a herde y-heedid ful faire, Layen lowe in a launde a-long by þe pale, A swete sight for souurayns, so me God helpe. I moued dovne fro þe mote to þe midwardz And so a-dovne to þe dale, dwelled I no longer, But suche a noise of nestlingz ne so swete notz I herde not þis halfe yere, ne so heuenely [sounes] As I dide on þat dale adovne among þe heigges, For in euery bussh was a brid þat in his beste wise Bablid with his bile, þat blisse was to hire. So [cheerly] þay chirmed and chaunged þaire notes, That what for flauour of þe fruyte and of þe somer floures, The smellyng smote as spices, me þought, That of my trauail treuly toke I no kepe, For al was vanesshid me fro þorough þe fresshe sightes. Thenne lepte I forth lightly and lokid a-boute, And I beheulde a faire hovs with halles and chambres, A frankeleyn-is fre-holde al fresshe newe. I bente me aboute and bode atte dore Of þe gladdest gardyn þat gome euer had. I haue no tyme treuly to telle alle þe names Of ympes and herbes and oþer feele thinges That growed on þat gardyn, þe grounde was so noble. I passid ynne pryuely and pulled of þe fruytes And romed þaleys rovnde al a-boute, But so semely a sage as I sawe þere I sawe not sothely sith I was bore, An olde auncyen man of a hunthrid wintre, Y-wedid in white cloþe and wisely y-made, With hore heres on his heede more þanne half white, A faire visaige and a vresse and vertuous to [sene]. His eyen were al ernest, eggid to noon ille, With a broode besmet berde ballid a lite, As comely a creature as euer kinde wrought. He was sad of his semblant, softe of his speche, Proporcioned at alle poyntes and pithy in his tyme, And by his stature right stronge, and stalworth on his dayes. He houed ouer a hyue, þe hony forto kepe Fro dranes þat destrued hit and dide not elles; He thraste þaym with his thumbe as þicke as þay come, He lafte noon a-live for þaire lither taicches. I wondrid on his workes as I wel might, And euer I neyed hym nere as ney as me ought, And halsid hym hendily as I had lernyd; And he me grete agayne right in a goode wise, And askid what I wolde and anone I tolde My wil was to wite what man he were. “I am gardyner of þis [garth],” cothe he, “þe grovnde is myn owen, Forto digge and to delue and to do suche deedes As longeth to þis ley?ttone þe lawe wol I doo, And wrote vp þe wedes þat wyrwen my plantes; And wormes þat worchen not but wasten my herbes, I daisshe þaym to deeth and delue oute þaire dennes. But þe dranes doon worste, deye mote þay alle; Thay haunten þe hyue for hony þat is ynne, And lurken and licken þe liquor þat is swete, And trauelyn no twynte but taken of þe beste Of þat þe bees bryngen fro blossomes and floures. For of alle þe bestes þat breden vppon erthe For qualite ne quantite, n[o] question, I trowe The bee in his bisynes beste is allowed, And prouyd in his propriete passing alle oþer, And pretiest in his wirching to profite of þe peuple.” “Swete sire,” sayde I in slepe as me thoughte, “The propriete of bees I pray þat ye wolde Declare with þaire deedes, and of þe drane eeke.” “Blethely, burne, þy beede shal bee doo Yf þou wil tende treuly my tale to þende. The bee of alle bestz beste is y-gouuerned Yn lowlynes and labour and in lawe eeke. Thay haue a king by kinde þat þe coroune bereth, Whom þay doo sue and serue as souurayn to þaym alle, And obeyen to his biddyng, or elles þe boke lieth. The highest hoole in þe hyue he holdeth hit hymself, For þere þay setten hym in his see by hym-self oone, And maken mansions by-nethe þat mervail hit is to knowe The bilding of þe boures þat þe bees maken. For þe curiousiste carpintier vndre [cope] of heuene Couthe not caste þaire coples ne cuntrefete þare workes. Thaire tymbre and þaire tile stones and al þat to þaym longeth, Thay feycchen hit of floures in feldes and in croftes. Thayr dwellingz been dyuyded, I do hit on þaire combes, And many a queynt caue been cumpassid [wy]-þynne. And eche a place hath a principal þat peesith al his quarter, That reuleth þaym to reste and rise whenne hit nedith, And alle þe principallz to þe prince ful prest þay been at nede, To rere þaire retenue to righte alle þe fautes; For þay knowen as kindely as clerc doeth his bokes Wastours þat wyrchen not but wombes forto fille. Thaire workes been right wondreful wite þou for sothe, For sum, as þou sees þay shape þaym to þe feldes To sovke oute þe swettenes of þe somer floures, And sum abiden at home to bigge vp þe loigges, And helpen to make hony of þat þay home bringen, And doon oþer deedes þorough dome þat is among þaym; And sum waiten þe wedre, þe wynde and þe skyes, Yf hit be temperate tyme to trauaylle or to leue. [Thay] eten alle at oones and neuer oon by hymsilf, Thorough warnyng of þaire wa[r]thour leste waste were among þaym. The bomelyng of þe bees, as Bartholomew vs telleth, Thair noyse and þaire notz at eue and eeke at morowe, Lyve hit wel, þair lyden[e] þe leste of þaym hit knoweth. The moste merciful among þaym and meukest of his deedes Ys king of bees comunely, as clergie vs telleth, And sperelees, and in wil to spare þat been hym vnder, Or yf he haue oon, he harmeth ne hurteth noon in sothe. For venym doeth not folowe hym but vertue in alle workes, To reule þaym by reason and by right-ful domes, Thorough contente of þe cumpaignie þat closeth alle in oone. And yf þe king coueite þe colours to be-holde Of þe fressh floures þat on þe feldes growen, Euermore a-myddes as maister of þaym alle His place is y-properid for peril þat mighte falle; And yf he fleuble or feynte or funder dovneward, The bees wollen bere hym til he be better amended. But of þe drane[s] is al þe doute, þe deueil [þaym] quelle, For in þaire wide wombes þay wol hide more Thenne twenty bees and trauaillen not no tyme of þe day, But gaderyn al to þe gutte and growen grete and fatte And fillen þaire bagges brede-ful of þat þe bees wyrchen. But hire hough þay ende with al þaire hole cropping: Whenne þay haue soope þe swete þe soure cometh aftre, For whenne þe bee-is bisynes is bribed fro þe hyve Thorough dranes þat deceipuen þaym and doon no þing elles, Thenne seen þe bees þair subtilite and seruen þaym þere-after As Bartholomew þe Bestiary bablith on his bokes, And of other pryvy poyntz but I wol passe ouer.” “By þis skile,” cothe I, “þere shuld scant hony Yf euery hyve hurle þus and haue suche a ende.” “Be certayne,” he seide, “þat is a sothe tale But yf þe gardyner haue grace and gouuerne hym þe bettre And wisely a-waite whenne dranes furste entren, And nape thaym on þe nolle ere þay þaire neste caicche; For been þay oones ynned his eyen shal be dasid Fro al kinde knowlache, so couert þaym helpeth.” “Yit wolde I wite ” cothe I, “yf your wil be, Hough to knowe kindely, þorough craft of your scole, The drane þat deuoureth þat deue is to other, By colour or by cursidnesse or crie þat he maketh. Kenneth me þe cunnyng, þat I may knowe after.” “Thay been long and lene,” cothe he “and of a lither hue, And as bare as a bord, and bringen nought with þaym; But haue þay hauntid þe hyve half yere to þende, Thay growen vnder gurdel gretter þan other, And noon so sharpe to stinge ne so sterne noþer.” “Yit I mervaille,” cothe I, “and so mowen other, Why þe bees wollen not wirwe þaym by tyme, And falle on þaym fersly furst whanne þay entre, For so shuld þay saue þaym-silf and þaire goodes.” “The bees been so bisi,” cothe he, “aboute comune profit, And tendeth al to trauail while þe tyme dureth Of þe somer saison and of þe swete floures; Thayr wittes been in wirching and in no wile elles Forto waite any waste til winter approche, That licour þaym lacke þair lyfe to susteyne. But as sone as þay see þaire swynke is y-stole, Thenne flocken þay to fighte þair fautes to amende, And quellen þe dranes quicly and quiten alle þaire wrongz.” “Now wol mote ye worthe”, cothe I, “for your wise tale, For hit hath muche menyng who-so muse couthe, But hit is to mistike for me, by Marie of heuene, So wol I leue lightly withoute long tale. But and ye dwelle, as I dar, derue I you preye Oone question to construe þat I come fore; For I haue soughte seuene yere and sum dele more, And mette I neuer man yit þat me wise couthe Cleere to my knowing, clerc noþer lewed, Of þe matiere of Mvm þat moste me angrith, That he shuld haue maisters mor þan oon hunthrid, Whenne þe sothe-sigger shuld siche his mete. I haue trauailled tenne yere to temporal estatz, And spied of spirituel and sparid for no wreth Forto wite witterly who shuld haue The maistry, Mvm or þe sothe-sigger. For alle þe foure ordres agayne þaire fundacion Prouyd hit ofte by prechement, for peril þat myght falle, That Mvm shuld be maister and maynteyne þordre; And alle oþer estatz euery after other Heulden muche more with Mvm þenne with þe sothe-sigger. And yf ye deme as þay doon, by dere God in heuene, By no witte þat I wote I wol go no ferther Forto seke shadue þere no sunne apperith.” “Swete soon, þy seching,” seide þe freke þenne, “And þy trauail for þy trouthe shal tourne þe to profit, For I wol go as nygh þe grounde as gospel vs techeth Forto wise þe wisely to þy waie-is ende. For [of] al þe mischief and mysse-reule þat in þe royaulme groweth Mvm hath be maker alle þees many yeres, And eek more and moulde, I may wel aduowe; And principally by parlement to proue hit I þenke, When knightz for þe comune been come for þat deede, And semblid forto shewe þe sores of þe royaulme And spare no speche þough þay spille shuld, But berste oute alle þe boicches and blaynes of þe hert And lete þe rancune renne oute a-russhe al at oones Leste þe fals felon festre with-ynne; For as I herde haue, þay helen wel þe rather Whenne þanger and þattre is al oute y-renne, For better were to breste oute þere bote might falle Thenne rise agayne regalie and þe royaulme trouble. The voiding of þis vertue doeth venym forto growe And sores to be saluelees in many sundry places Sith souurayns and þe shire-men þe sothe haue eschewed Yn place þat is proprid to parle for þe royaulme And fable of þoo fautes and founde þaym to amende. For alle þe perillous poyntz of prelatz and of other, As peres þat haue pouaire to pulle and to leue, Thay wollen not parle of þoo poyntz for peril þat might falle, But hiden alle þe heuynes and halten echone And maken Mvm þaire messaigier þaire mote to determyne, And bringen home a bagge ful of boicches vn-y-curid, That nedis most by nature ennoye þaym þere-after. And in al þe king-is court þere coiphes been and oþer Mvm is maister þere more þenne men wenen, For sum of þo segges wolle siche side-wayes, Whenne þay witen wel y-now where þe hare walketh, Thay leden men þe long waye and loue-dayes breken And maken moppes wel myry with þaire madde tales, Forto sowe siluer seede and solue ere þay singe, To haue ynne þaire harueste while þe hete dureth. Now feithfully, my ful frende, I wol not feyne to þe; There is no wronge on þis world wrought, as I wene, Treason noþer trespas ne trouble þat falleth, Felonye ne falshede ne no faute elles, Rancune ne riotte ne reuyng of peuple, Courshidnes ne cumbrance ne no caste of guile, That Mvm nys þe maker and moste cause eeke. And þat shal I shewe þe by exemples y-nowe; For Lucifer þe lyer þat lurketh aboute Forto gete hym a grounde þat he may graffe on And to sowe of his seede suche as he vsith, That groweth al to grevance and gurdyng of heedes, He leyeth his lynes along þat luste may be clepid Of oure foule flessh þat foundrith ful ofte, And of gloire of þis grounde his griefz been y-made, That who be hent in his hoke he shal be holde faste Til he [be] caste with couetise or sum croke elles. Thenne fareth he forth felaship to gete, To holde his opinion ouer alle þingz. Whenne he is laught on þe lyne he can not lepe þens, So þe cursid couetise cleueth on his herte, Or elles dreede forto do wel dulleth his wittz. But seche what he seche wol and asaye eeke, There is no sothe-sigger þat wol assent to hym, But conseilleth hym [þe] contrary and construeth þe doutes And poynteth hym þe perillz and pleynely telleth As a sicour seruant, and sheweth hym þe happes. He shoneth for no salaire ne soulde þat he fangeth, Ne [for no] likerous lyuelode ne loising of his office, That he ne telleth þe tirant how hit tourne wol Hamward by his hows and harme most hymself. Thenne fleeth he fro his frend and to his foo tourneth, For til he mete with Mvm may he neuer reste. He wol abide with no burne þat botene hym wolde Ne a-rayne hym arere with reason-is bridel, So loueth he go large to lepe where hym liketh, And kiketh faste as a colte þat casteth downe hymsilf, And fondeth forto finde þis freeke I haue nempnyd, That fayne is to folowe hym for fees and robes. Thenne meteth he with Mvm and his matiere sheweth, That shortly assentith as a shrewed hyne, And spareth for no spurnyng, but spedith þe matiere, And wircheth vp with wiles a walle of deceiptes, Til þe fals fundement falle atte laste, That þay stumblen after stroutyng and stappen no ferther, But lyen dovne on þe diche as wel nygh y-doluen, Bothe þe maister and his man y-murid at oones. Suche maniere medes Mvm can deserue Forto mende his maister for meete and for hure, But by þe feith þat I finge atte vantstone Shal no Mvm be my man and I may a-spie, And namely nygh me but next shal he neuer. And þerefore I fende þe, by feith þat þou aues, That þou lieue in no lore of suche lewed gomes That fikelly fablen and fals been withynne, But sue þe sothe-sigger and seche þou no ferther. And þough hit tene for a tyme hit tideth wel after, And he þat made þe molde and man with his handes Shal quite þe with a quitance whenne querellz been vp Of þis newe nouellerie þat noyeth men ofte. Hit is þe holsemyst hyne for halle and for chambre To bringe boldely a-bedde þe best of þe royaulme And arise with þe renke, rehershing agaynes Salomon and Seneca and Sidrac þe noble. Hit is a sicour seruant forto serue lordes, And to knightz of þe cuntre his conseil availleth; And [thow] he dwelle with a duc and dide not elles But forto seye hym þe sothe in [seasonable] tymes, He might serue sum day seuene yeres wages.” “Grand mercy, gardiner,” cothe I, “and God þe foryelde, For þou has demed deuely þe doute I was ynne; But yit wote I not in sothe, ne am not infourmed How to come to þe court þere þe kempe dwellith.” “His dwellyng to discryue,” cothe he, “I do hit on alle clercz That I shal teche [þe] treuly þe tournyng to his place. Yn man-is herte his hovsing is, as hooly writte techet, And mynde is his mansion þat made alle þestres. There feoffed hym his fadre freely forto dwelle, And put hym in possession in paradise terrestre Yn Adam oure auncetre and al his issue after. He spirith hym with his spirite þat sprange of hymself To holde þat habitacion and heuene afterwardes, To serue hym in sothenes and no souurayn eschewe For dreede of deyeng ne no disease elles. As wold God þat eche gome þat gre hath take in scoles Wolde holde þat opinion and ouer-lepe hit neuer, For hit was neuer so nedeful as now sith Noe-is dayes. But Mvm wol be no martir while mytres been in sale, And but þe sothe-sigger sey þe same wordes Whenne þou comys to his court, kutte of myn eres. Now I haue y-wised þe þe weye to his place, Hye þe hens to his hows and hippe euene amyddes; For þough his loigge be lite hit is vnloke euer, That þou mays intre eche day boþe erly and late, Forto walke where þou wolt wythynne and withoute And to moeue of his mote in mesurable tyme And haue concours to Criste and come yn agaynes. For þay been brethern by baptesme, as þe boke telleth, And [he] is y-sibbe to þe [sire] abouue þe seuene sterres, For trouthe and þe trinite been two nygh frendes. Yf þou wol folowe þis fode, þou mos be faire of speche And soft of þy sawys, but souuraynete hit helpe; For pouerte hath a pressonere whenne he doeth passe bondes. And be wel ware of wiles þe world is ful of mases; And loke wel a-leehalf lest þou be beguilid, For Mvm hath a man þere [þat] is a muche shrewe, Antecrist-is angel þat eche day vs ennoyeth. He dwellith faste by þe dore and droppeth many wiles Yf he might wynne ouer þe walle with a wron He debateth eche day with Do-welle withynne, And þe maistrie among and þe mote wynneth, And shoueth þe sothe-sigger into a syde-herne, And taketh couetise þe keye to come ynne when hym liketh. Thenne dreede with a dore-barre dryueth oute þe beste, And maketh þe sothe-sigger seche a newe place, And to walke where he wol withoute on þe grene Til sorowe for his synnes seese hym agaynes And þe tenaunt a-tourne to treuthe al his life. Though þou slepe now, my soon yit whenne þou seis tyme, Loke þou write wisely my wordes echone; Hit wol be exemple to sum men seuene yere here-after. And loke þou seye euer sothe but shame not þy brother, For yf þou telle hym trouthe in tirant-is wise, He wol rather wexe wrother þenne forto wirche after. But in a muke maniere þou mos hym asaye, And not eche day to egge hym, but in a deue tyme. Do þus, my dere soon, for I may dwelle no longer, But fare to my good frend þat I fro come. I haue infourmed þe faire loke þou folowe after And make vp þy matiere, þou mays do no better. Hit may amende many men of þaire misdeedes. Sith þou felys þe fressh lete no feynt herte Abate þy blessid bisynes of þy boke-making Til hit be complete to clapsyng, caste aweye doutes And lete þe sentence be sothe, and sue to þende; And furst feoffe þou þerewith þe freyst of þe royaulme, For yf þy lord liege allone hit begynne, Care þou not þough knyghtz copie hit echone, And do write eche word and wirche þere-after.” Thenne soudaynly of sweuene and slepe I abrayed And woke of my wynke and waitid aboute, Wondring on my wittz, as I wel aughte, Where þe gome and þe gardyn and þe gaye sportz And alle þe sightz þat I sawe were so sone voidid. Hit ferde as a fairye but feithfully þe wordes Were ful wise of þe wye in þe white cloþes, And eeke nedeful and notable for þis newe world, And eeke plaisant to my pay for þay putten me to reste Of my long labour and loitryng aboute. For he provid by profitable poyntz and fele That þe sothe-sigger shuld haue þe better Of Mvm, and þe maistrie, malgre his chekes. He made Mvm a man-sleer and a-mys thewed And likenyd hym to a lorel atte long goyng. And shortly [hit] sheweth right so by þayr werkes To clercz of conceipte þat construen þaire workes. He chargid me [cheerly] to change not myn intent Til þe matire of Mvm were made to þende, And þat I shuld seye sothe and sette no dreede Of no creature of clay, for Criste so hym taughte. And þough sum men of sweuenes sauery but lite, Yit þe lore of þe lude shal like me euer, For Daniel in his dayes declarid ful ofte Dreemes and vndide þaym as deede provid after; And Ioseph þe gentil Genesis þou saye (The bible bereth witnesse, a boke of bilieue), He mette þat þe mone and elleuen sterres With þe shynant sunne soudaynely at oones A-bowid to his bidding bonairely, hym thought, And dide hym worship þerewith þat wroth made after His brethern þat bisied þaym to bringe hym of dawe. Hit semyd by his sweuene þay sayden þo among þaym, Shuld falle þat þayr fadre and þay been fayne eeke To mete hym with þayre modre in a muke wise, And pray hym in his pouaire pite forto haue Of þaym and þaym helpe fro hungre and elles. And so hit feulle sothely þay sought hym þerafter Ernestly in Egipte or elles þe boke lieth, For hunger þat þay hadde and helpe couthe þay none But lowely to loute his lordship to sike, Forto graunt of his grayn what hym good likid That for faute of þayr fode famyne long durid. And so hit semeth in certayne þat sum bee right trewe And sothe of þees sweuenes of sobre men wittes, And prouen ofte to þe poynt of pourpoos in deede. And þerefore my doute and dreede is þe lasse To do þat þe burne bade, þat þe bees kepte, [Forto saye sumwhat of svth er I passe] How þe greete of þis ground been y-gouuerned. Thenne softe I þe soores to serche þaym withynne, And seurely to salue þaym and with a newe salue That þe sothe-sigger hath sought many yeres And mighte not mete þerewith for Mvm and his ferys That bare a-weye þe bagges and many a boxe eeke. Now for[to] conseille þe king vnknytte I a bagge Where many a pryue poyse is preyntid withynne Yn bokes vnbredid in balade-wise made, Of vice and of vertue fulle to þe margyn, That was not y-openyd þis oþer half wintre. There is a quayer of quitances of quethyn goodes, That bisshoppz han begged to binde al newe, And a penyworth of papir of penys þat þay fongen For lemmans and lotebies in þees late dayes, And lien on þe lettrure, for lawe was hit neuer. There is a volume of visitacion of viftene leves How persones and prestis been y-passid ouer Thorough fauour of fangyng and no faute amendid, But liggen at London in lorden courtz And pleyen lille for lalle with many levde [kitte]. Thay lusten for to lerne of lettrure no ferþer Thenne to þe lesson of laudate al þaire life-dayes, Forto preche þaire parroisshe how Pernelle is arayed And with þe tolle of þe tithing fetisly a-tired. Thay been losers of þe lawe and lewde men maken The bolder for þaire badnes and breke þe tenne hestes. There is a rolle of religion, how þay þaire rentz hadde Forto parte with þe poure a parcelle oþer-while, But þay been rotid in a rewe to refresshe greete, To maynteyne þayre manhode and matieres þay haue to doo For pleding and for pourchas, to pasture þaym þe swetter, So poure þay been and penylees sith þe pestilence tyme. Yit is þere a paire of pamphilettz of prelatz of þe royaulme Yn þe bottume of þe bagge, how boldely þay ride, Thees persones and þees prebendiers pluralite þat hauen, [Poperyng] on þaire palefrays fro oone place to an other, And lernen to lede ladies and lewed men envien To do al þing as þay do as by þaire deedes proueth. Thay autorisen with argumentz and allegen for þaym That of oon kinde alle came þere can no [man] seye oþer. Thus leden þay þaire lyves in lustes and in sportes, And spenden on þaire speciales þat þay spare shuld For pouraile of þaire parroishens and present to be among þaym Forto salue þaire shepe whenne þay sike were. But how shuld a surgean serue wel his hyre That cometh not in seuene yere to se þe sore oones, That þay shal not se oon shyne how soutelly þay wirchen. I say not but of sum þat suche manieres vsen, For euery wyman þat is wise, she wircheth to þe beste And conseilleth al to conscience leste þere come happes. Yit is þere a copie for comunes of culmes foure and twenty How sum tellen tidingz at home vppon þaire benches, Or elles at eue after souper or erely atte nale, And lyen on þe lordz,—lorelles and noon other. Thaire tales been so trouble þat tournen men thoughtz; The more þat men musen on þaym, þe madder þay been after. I mervail but þay mette so how hit might be That þay finde fables and been so ferre fro þens That þough þou ride rennyng, and reste but a lite, Fro London forth þe long waye to þe land-is ende, And comes right fro þe king-is courte and his cunseil bothe, Fro prelatz vnto peris in pryuete or elles, Yit shal tidingz bee y-tolde tenne dayes ere þou come, That neuer was of worde spoke ne wroughte, as þou shal hire. Lesingz been so light of fote, þay lepen by þe skyes, And as swifte as a swalue sheutyng ovte at oones As falsly forgid as þough a frere had made þaym. That harde happes mote þay haue þat Henry so appeiren, Or any lord of þis lande þat loueth pees and reste, Though þe burne my broþer were, I bid hit with my herte. Yit wol þay carpe of þe coroune as þay of cunseil were, And ordeyne more in oon houre þan other half wintre Al þe king-is cunseil couthe wel bringe aboute. Thus mellen þay with matieres to moustre þaire wittes, And grucchen whenne þe gadryng is þat goeth for vs alle. I seye yf hit be sette so and in suche þinges, Ful ille couthe þay corde with Changwys-is deedes, That conquerid many a cuntre as king withynne hymself; And how he came to his coroune I shal you kenne sone. The greete God of goodnes þat gouuerneth alle þingz, He nempned furst his name to þe seuene nacions That were wel nygh destrued and disware of þaire lives And in disease and desperat þorough þaire double intentz. Thaire diuision dide þaym harme (and so hit doeth elleswhere), That þay were sette in seruitute by souurayns of þe marches That had y-wonne and y-wastid wel nygh alle þe landz. The principal of þis peuple pryuyly by nightz A voice þaym folowed [in vision] in fourthering of þaymself, And bade þaym coroune Changwys king of al þaire peuple, A eildren man of aunsetrie þat aged was a lite. And so þe deede was y-do when day and tyme came after, And when þis Changwys was y-corouned as cronicle of hym telleth, And sette in his se with sceptre on his handes, He stablid two statutz, as storie of hym writeth, I herde neuer harder and yit þay holde were. The furst þat he funded to fele trewe hertz And his principal peuple to proue and a-saye, Was þat þe souurayns of þe seuene nacions Shuld sle þayre soones þeldest and þaire hoires; The secund þat þay shuld eeke sese hym in hire [lande] And yelde hit vp in erniste and yeue hit hym for euer, To haue and to holde in his high grace. And as þe king commandid accordid þay were, Consentyng to his couetise with crie alle at oones. Thay sparid not to spille blode þat spronge of þaymself, Ne to lose þayre lordship and lande at his wille. Now forto telle trouthe, I trowe hit be no lesing, Who wolde haue griefed for a grote he wold haue grucched þere. Thus proued þis prince his [peuple] and þaire hertz, And to feil of þaire fiance ful felly he wroughte; And [whenne he] wiste þat his wil was not encountrid, But þat he had þaire hertz al hoole at his wil, He forgafe þaym þaire graunt and goodely þaym þanked. Thenne clepid he to cunseil knightz and other, And wroughte alle with oon wil as wise men shuld, And wanne wisely ayen withynne a while after The lande and þe lordship þat þay loste had, And conquerid cuntrees, as Cathay-is lande, That is the richeste royaulme þat reyne ouer houeth. Now by Crist þat me creed, I can not be-þenke A kindely cause why þe comun shuld Contre þe king-is wil ne construe his werkes. I carpe not of knightz þat cometh for þe shires, That þe king clepith to cunseil with oþer; But hit longeth to no laborier þe lawe is agayne þaym. And yit hit is y-vsid with vnwise peuple And a-vailleth not a ferþing, but vireth þe hertz; And tournen with þaire tales þe tente of þe lordes, That þay leven þe labour þe londe to defende, To bisye þaym on þe bordures to bete oute oure foes, And maynteyne þe marches fro myschief and elles. Thus clappeth þe comun and knocketh þaymself, For þe [tayl] of þaire talking teneth þaym ofte. Thou mays lerne þat lesson in þe nexte lyne, For and þy heede be hurte þy [honde] wol apeire; And who-so hewe ouer heede þough his hoode be on, The spones wol springe oute and spare not þe eye. Thay finde many fautes and faillen moste þaymself Of deedes of deuete that þay do shuld. Thay shulde loue loyally þe lordz aboute, That þay mighte lerne a lesson of þaire lowe hertz To reule þaym by reason and by right lawe. Thay shuld be reedy to ride and renne at þayre heste For soulde and for siluer as þay might a-serue, And obeye to þayre bidding and bable no ferther, For suche lewed [labbing] þe lande doeth a-peire. But God of his goodnes graunt þaym to amende, To knowe what þaire kinde is and commenche bityme The cunseille of Changwys and construe no ferther, But loue so oure liege al oure life-dayes That he may leede vs with loue as hymself liketh. There is a scrowe for squyers þat a-square walken Whenne a tale is y-tolde, yf hit touche greete That piled han poure men of penys and of goodes; Thay wol neghen no neer but yf þay noye þenke And alleigge for þe lord and lawe dovne bere, Leste soulde and þaire seruice cesse al at ones, Thus poure men pleyntz been pledid ful ofte, For reason-is retenue moste reste nedis There robes rehercyn þe rightz of þe parties. There is a writte of high wil y-write al newe, Y-knytte in a cornier of þe bagge-ende, And is a courssid couraige and coste-ful bothe That serueth al for souurayns of semblable pouaire; For euer egalite errith and stryueth More þanne þe [mene] man with his more heigher For whenne a matiere is y-moeved among men of goode, Though þere happe no harme saue her[tz] aggreiggid, Thay stele into strivyng and strien þaym-self And stiren so þat stuffure and store doon apeire, And eeke losen þaire good loos with þaire lewed pride, And annoyen þaire neighborowes nyne myle aboute. For euery feithful frend wol funde to helpe And leue þere he loueth, for lothe or elles; Suche wilfulnes and wisedame wonen a-sunder. Thou mays baathe on a brooke to þe breggurdelle; But passe not þe polle forþer for peril þat foloweth. Thus (seyeth þat oon side) shule [I] obeye Or make amendes or mukyn myself? Nay, are I worke suche a worke but my witte faille, Hit shuld stande right straite with stoone of my hovses, For leuer þenne to lowe me while my life dureth I wol do a deede þat I dide neuer, Sille for siluer my sherte and my clothes, Or borowe til I begge thenne bowe oones. [And] I were caste in my cuntre and hit knowe were, I shuld be [eschewid] and ouer-sette ofte. Ney, I wol maynteyne my manhoode, maul-greþat gruccheth, And spare swete spices and spende on my foes. That other side seyeth right so and þe same wordes, As wilde [and] as wode and as wrothe eeke, And braggeth and bosteth and wol brenne watiers And rather renne in rede blode þenne a-rere oones. Thus þay blowe as a bore til bothe repente. Hit is no witte, as I wene, to waste so siluer For a woode wil and wretthe in þy herte, And no harme on þy heede in [lande] ne in goodes, But y-hurte on þe hert with a high pride. For suche maniere medling al to many tymes, Though hit gaine in þe bigynnyng, hit groweth so aftre That lymes been y-loste and lyfes ful ofte. And eeke hit is no wordly witte, as me þenketh, To toille þere no trespas is do to a-countz. But hit semeth to a souurayn þat ynnesight lacketh, Whenne his mynde is y-moevid to medle in his ire, That þough his grovnde be not goode and he gaste were Or feynte forto folowe but fersse to þende, Hit shuld be [aretted] for reprouf whenne hit were rehercyd, And he y-sette þe shorter at shire and a-boute. Suche cursid construyng accombreth þe [peuple]. For [cuntre] þat conceipt I can make a reason, And a trewe, as I trowe, who-so taketh hede: Whenne rancune þe redeth to reere debatz, Or angre at attre arteth þy herte Forto commenche a cause not cleere in þe winde, Bowe ere þou breste whenne þou arte bette y-fourmyd, And revle þe by reason and renne not to faste, But gife hit vp with good wille whenne þy grovnde failleth, And falle of with fayrenes leste fors þe assaille. For yf þou leue are þou ligge þenne wol þy loos springe, But yf þy tale be trewe, to toylle þou hatis. So wol þe worde walke with oon and with oþer And cumforte þy cuntre in cumpas aboute To be nere at þy nede a-noþer tyme after, And bilieue loyally, in lawe yf þou were, Or medlist with a matiere, þy more were trewe, Elles woldes þou not worche on hit longe. There is a raggeman rolle þat Ragenelle hymself Hath made of mayntennance and motyng of þe peuple, Hough þay sheue at sises and sessions aboute, And halen so þe hockerope oon halfe agayne oþer Til þe strong[est] steriers and styuest on þe heedes Haue haled þe howslord oute atte halle-dore. Strifen so and streicchen streight adovne þe poure. Gold and good þaym glewith so þay wol not go a-sundre [Til þay haue] drawen hym clene fro his dees he dysneth þere nomore. This same cursid custume þe coroune doeth a-peyre And bringeth a bitter byworde a-brode among þe peuple, And is in euery cuntre but a comune tale That yf þe pouer playne, þough he plede euer And hurleth with his higher hit happeth ofte-tyme That he wircheth al in waste and wynneth but a lite. Thus laboreth þe loos among þe comune peuple That þe wacker in þe writte wol haue þe wors ende; Hit wol not gayne a goky a grete man forto plede, For lawe lieth muche in lordship sith loyaute was exiled, And poure men pleyntes penylees a-bateth. But Dauid demed not so, I do hit on his bokes. Yit is þere a forelle þat I forgate þat frayed is a lite, How þe [fleuble] fareth þat folowed bee in shires Whenne þay griefen greete, þough þe guilte be lite. And he haue any hors or elles hedid bestes, He shal be hourled so in high courte and holde so agogge That hym were bettre lose his lande þenne long so be toylid; Suche crokes been y-courid and coloured vnder lawe, To strue a man with [strength] þe status been so made. For þough men pleede and poursuye and in þaire playntz falle And newe þaym aftre nonsuyte[s] nynetene hunthred, Withoute grovnde or guilte but forto gete a bribe, Yit shal þay haue no harme þough þay hurle euer. But shuld þay picche and paye at eche pleynte-is ende And compte alle þe costz of men of court and elles, And taske al þe trespas as trouthe wolde and reason, Thay wolde cesse sum tyme for sheding of þaire siluer. I seye aswel of simple men þat suen ayenst grete, And of þe poure proute þat peyren ofte þaire better, That causelees accusen þaym to king and to þe lordz, As I doo of ducz þat suche deedes vsen; For lordz and laborers been not like in costes. Hit wold pese þe peuple and many pleyntes bate And chaunge al þe chauncellerie and cheuallerie amende And ease be to euery man þat been of euene states, And solas be to souurayns and to þaire seruantz alle, And a miracle to meen men þat mote lite cunne, Were þis oon yere y-vsid as I haue declarid,— That of euery writte withoute wronge þere were amendes made, And paye for alle þe costes at euery pleynte-is ende, And tolle for þe trespas as trouthe wolde and reason— The lawe wold like vs wel, and euer þe lenger þe bettre. But pouaire of prerogatife þat poynt hath reseruyd That euery fode haue fredome to folowe vn-y-punysshid. But ciuile seith vs not so þat serueth for al peuple That habiteth vndre heuene hethen men and oþer. And Crist-is lawe-is y-canonized canon, yf þou loke, And eeke þe glorious gospelle grovnde of alle lawes, Techeth vs a trewe texte þat toucheth þis ilke matiere; For in my conscience ne in my credo yit couthe I neuer vele But þat oure lawe leneth þere a lite, as me þenketh. There is a librarie of lordes þat losen ofte þaym-self Thorough lickyng of þe lordship þat to þe coroune longeth, And weneth hit be wel y-do but wors dide þay neuer Thenne sith þay gunne þat game, I grovnde me on reason. For euery wighte wote wel but yf his witte faille, That hit is holsum forto haue a heede of vs alle, That is a king y-corouned to kepe vs vnder lawe, To put vs into prisone whenne we passe boundes. For but we had a souurayn to sette vs into reste, Thees rechelees renkes wolde renne on eche oþer. Thenne of fyne fors hit foloweth, as me þenketh, That a certayne substance shuld be ordeynid To susteyne þis souurayn þat shuld vs gouerne. And so I wote wel hit was atte furst tyme, But now hit is bynome hym þolde and þe newe, Not-wi[th]standing statutz ful strattely y-made To stable many statutz and strong lawes make. But execucion falle what may hit availle Ne more þenne þe mose may or þe maij floures To breke dovne bastiles þat beste is y-made. Hit is as dede as a dore nayle, þough þe dome come after, Withoute execucion þees wise men hit knoweth. Thees knightz of þe conseil þat nygh þe king dwellen, And eeke lordz y-lettred of oone lawe and oþer, Forto kepe his coroune fro couetous peuple, Han pulled þaym-self þe peres right to þe [pure] stalke, And lickid so þe leves he hath þe leste dele, For þay holden of his honour halfendele and more. This was grovnde and bigynnyng of gurdyng of heedes, And eeke more [of] mourdre and many-folde wronges That han y-falle for foly withynne þees fourty wintre. For þegre enuye þat eche had to oþer Dide þaym preece to be pryvy and put aweye þe beste, But muche more for þe mede to make þaym-self riche Thenne to cunseille þe king of þe comune [wele], Or for any deue dome or defence of þe royaulm[e] This same cursid custume oure coroune hath a-p[ayred], And cause is most þat comunes collectours haten, For nedis moste oure liege lord like his estat Haue for his houshold and for his [haynous werres] To maynteyne his manhoode þere may no man seye o[þer], But of his owen were þe beste, who-so couthe hit bringg[e]; To lyve vppon his laboriers, hit may not long indure. Whenne hit is haled al awey þenne is wo þe nexte To you þat shullen siluer to solue þenne were tyme. For trusteth right treuly, talke what men likeþ, And wendith and trendith twys in oon wike, And clepith to your cunseil copes and other, And pleyne atte parlement, but yf þe deede prouue That þe coroune in his kinde come ynne agaynes, Clene in his cumpas with croppes and braunches, Lite and a lite, right as þe lawe asketh, Wel mowe we wilne and wisshe what vs liketh And eeke waite after welthe but as my witte demeth, Oure wynnyng and worship wol be þe lasse With knight and with comune til þe king haue Alle hoole in his hande þat he haue oughte. There is a copie of couetise, how conscience is revled Whenne he [hath] gadrid a greete bagge and good at his wil, And wrongfully y-wonne hit þorough wiles of his hert, And is y-runne in riches þorough ryfling of þe peuple, He maketh maisons deu þerewith whenne he may live [no len]ger; But while he had power of þe penyes þe poure had but lite. Hit is a high holynes and grete helth to þe soule, A man to lyue in lustes alle his life-dayes And haue no pitie on þe poure, ne parte with þaym nother, But holde hit euer in his hande til þe herte breke. But þenne he shapeth for þe soule whenne þe sunne is dovne, But while þe day durid he delte but a lite; Now muche moste his merite be þat mendeth so þe poure, That gifeth his goode for God-is sake whenne his goste is pass[ed]. There is a [title] of testament[z] þat I tolde neuer, How pryuyly þay been provid and y-put a-side, For so þe siluer be y-soluid for þe seel of þoffice And þe feis alle y-funge þay folden þaym to-gedre And casten þaym in a coffre leste þay copied were, And sith þay seure þaym by þaymself and seyen þees [wordes]: “Hit is no wisedame forto wake Warrok while he sl[epeth]” For þough a quynzieme were y-quethe oon quita[nce shal be geven] Though executours after-warde execute hit neu[er], [Ne do noght for] þe dede as I do whenne I slepe. [And yit] þay seyen for þaymsilf right a subtile reason: “[Why sh]uld we dele for þe dede? He dide not while he mighte. [He] made vs in his mynde among alle his frendes [T]o be his trewe attourneys and treete for his debtes, [F]or so þat þay haue halfendele þay mowe þaym holde content. [Y]it wol not þe good go so ferre so mote we grovnde oure tale, For I wol seye for myself seye þou whenne þe liketh, Yf we do as he dude, may no man deme vs yuel, Ne rightfully by reason reproue vs here-after. He was boþe ware and wise while he was on live, And me lust not be lewed leste I fare þe wors. His custume was to kepe his good so lete vs kepe hit eeke, And þenne after oure deeth day lete dele for vs alle, For oure executours aftre vs shal haue þe same charge.” Thus þay chiden with charite and chacheth eche other, That til þe day of dome þe dele is not parfourmid. Yit is þere a poynt of prophecie how þe peuple construeth And museth on þe meruailles þat Merlyn dide deuyse, And redith as right as þe Ram is hornyd, As helpe me þe high God, I holde þaym halfe a-masid. For þere nys wight in þis world þat wote bifore eue How þe winde and þe wedre wol wirche on þe morowe, Ne noon so cunnyng a clerc þat construe wel couthe Ere sunneday a seuenyght what shal falle. Thus þay muse on þe mase on mone and on sterres Til heedes been hewe of and hoppe on þe grene, And al þe wide world wondre on þaire workes. Yit sawe I þere a cedule soutelly indited With tuly silke intachid right atte rolle-is ende, Y-write ful of wordes of woundres þat han falle, And fele-folde ferlees wythynne þees fewe yeris, By cause þat þe clergie and knighthoode to-gedre Been not knytte in conscience as Crist dide þaym stable. For who so loketh on þe lawe may lerne, yf hym like, Thayre ordre and office and how þay [ought] wyrche. For þay folowe no foote of þaire forne-fadres, I do hit on þaire deeth-day, and deme no ferther, For seurly sumtyme I sawe hit not late Yn cronicle of clercz and kingz lygnees [H]ow prelatz of prouinces pride moste hatid [For] þe theme þat þay taughte was tachid on þaire hertz. [Thay] preched þe peuple and prouyd hit þaymself [And w]ere lanternes to lewed men to lyve þaym after. [Thay p]ourchachid no prelacies with prince noþer elles [Thorough pr]eyer ne povndes but þorough proufe of þayre workes.</field>
   </doc>
</add>