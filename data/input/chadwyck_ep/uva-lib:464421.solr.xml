<?xml version="1.0" encoding="UTF-8"?>
<add>
   <doc>
      <field name="author_display">The Clarendon Press</field>
      <field name="author_facet">The Clarendon Press</field>
      <field name="author_sort_facet">the clarendon press</field>
      <field name="author_text">The Clarendon Press</field>
      <field name="composition_era_facet">20th Century</field>
      <field name="composition_era_facet">1930's</field>
      <field name="content_model_facet">text</field>
      <field name="content_type_facet">TEI</field>
      <field name="datafile_name_display">/FedoraRepo/text/chadwyck_ep/uvaGenText/tei/chep_1.1975.xml</field>
      <field name="date_indexed_facet">201909240352</field>
      <field name="date_text">[1939]</field>
      <field name="digital_collection_facet">UVa Text Collection</field>
      <field name="digital_collection_text">UVa Text Collection</field>
      <field name="digital_collection_facet">Chadwyck-Healey English Poetry</field>
      <field name="digital_collection_text">Chadwyck-Healey English Poetry</field>
      <field name="format_facet">Document</field>
      <field name="format_facet">Online</field>
      <field name="id">uva-lib:464421</field>
      <field name="language_facet">English</field>
      <field name="language_facet">French</field>
      <field name="language_facet">Latin</field>
      <field name="main_title_display">Religious Lyrics of the XVth Century</field>
      <field name="repository_address_display">http://fedora-prod01.lib.virginia.edu:8080/fedora/get</field>
      <field name="shadowed_location_facet">VISIBLE</field>
      <field name="source_facet">Digital Library</field>
      <field name="subject_facet">English poetry -- 20th century</field>
      <field name="subject_text">English poetry -- 20th century</field>
      <field name="title_display">Religious Lyrics of the XVth Century</field>
      <field name="title_facet">religious lyrics of the xvth century</field>
      <field name="title_sort_facet">religious lyrics of the xvth century</field>
      <field name="title_text">Religious Lyrics of the XVth Century</field>
      <field name="year_display">[1939]</field>
      <field name="year_facet">1939</field>
      <field name="year_multisort_i">1939</field>
      <field name="admin_meta_file_display">&lt;?xml version="1.0" encoding="UTF-8" ?&gt;</field>
      <field name="admin_meta_file_display">&lt;!DOCTYPE adminmeta</field>
      <field name="admin_meta_file_display">SYSTEM "http://text.lib.virginia.edu/dtd/admin/adminmeta.dtd"&gt;</field>
      <field name="admin_meta_file_display">&lt;adminmeta&gt;</field>
      <field name="admin_meta_file_display">&lt;pid&gt;uva-lib:464421&lt;/pid&gt;</field>
      <field name="admin_meta_file_display">&lt;adminrights&gt;</field>
      <field name="admin_meta_file_display">&lt;policy&gt;</field>
      <field name="admin_meta_file_display">&lt;access&gt;viva&lt;/access&gt;</field>
      <field name="admin_meta_file_display">&lt;/policy&gt;</field>
      <field name="admin_meta_file_display">&lt;/adminrights&gt;</field>
      <field name="admin_meta_file_display">&lt;technical&gt;</field>
      <field name="admin_meta_file_display">&lt;text&gt;</field>
      <field name="admin_meta_file_display">&lt;character encoding="UTF-8"/&gt;</field>
      <field name="admin_meta_file_display">&lt;mimetype&gt;text/xml&lt;/mimetype&gt;</field>
      <field name="admin_meta_file_display">&lt;markup&gt;</field>
      <field name="admin_meta_file_display">&lt;encoding label="xml" version="1.0"/&gt;</field>
      <field name="admin_meta_file_display">&lt;base label="TEI.2" type="DTD" version="P4" href="http://text.lib.virginia.edu/dtd/tei/tei-p4/tei2.dtd"&gt;</field>
      <field name="admin_meta_file_display">&lt;localmodification label="TEI.extensions.dtd" href="http://text.lib.virginia.edu/dtd/tei/uva-dl-tei/uva-dl-tei.dtd"/&gt;</field>
      <field name="admin_meta_file_display">&lt;localmodification label="TEI.extensions.ent" href="http://text.lib.virginia.edu/dtd/tei/uva-dl-tei/uva-dl-tei.ent"/&gt;</field>
      <field name="admin_meta_file_display">&lt;/base&gt;</field>
      <field name="admin_meta_file_display">&lt;/markup&gt;</field>
      <field name="admin_meta_file_display">&lt;/text&gt;</field>
      <field name="admin_meta_file_display">&lt;/technical&gt;</field>
      <field name="admin_meta_file_display">&lt;/adminmeta&gt;</field>
      <field name="desc_meta_file_display">&lt;?xml version="1.0" encoding="US-ASCII"?&gt;</field>
      <field name="desc_meta_file_display">&lt;!DOCTYPE descmeta</field>
      <field name="desc_meta_file_display">SYSTEM "http://text.lib.virginia.edu/dtd/descmeta/descmeta.dtd"&gt;</field>
      <field name="desc_meta_file_display">&lt;descmeta&gt;</field>
      <field name="desc_meta_file_display">&lt;pid&gt;uva-lib:464421&lt;/pid&gt;</field>
      <field name="desc_meta_file_display">&lt;mediatype type="text"&gt;</field>
      <field name="desc_meta_file_display">&lt;form scheme="uva-form"&gt;monograph&lt;/form&gt;</field>
      <field name="desc_meta_file_display">&lt;/mediatype&gt;</field>
      <field name="desc_meta_file_display">&lt;presentation&gt;</field>
      <field name="desc_meta_file_display">&lt;displayAgent/&gt;</field>
      <field name="desc_meta_file_display">&lt;sortAgent/&gt;</field>
      <field name="desc_meta_file_display">&lt;displayTitle&gt;Religious Lyrics of the XVth Century&lt;/displayTitle&gt;</field>
      <field name="desc_meta_file_display">&lt;sortTitle&gt;religious lyrics of the xvth century&lt;/sortTitle&gt;</field>
      <field name="desc_meta_file_display">&lt;displayDate&gt;[1939]&lt;/displayDate&gt;</field>
      <field name="desc_meta_file_display">&lt;sortDate&gt;1939&lt;/sortDate&gt;</field>
      <field name="desc_meta_file_display">&lt;/presentation&gt;</field>
      <field name="desc_meta_file_display">&lt;title type="main"&gt;Religious Lyrics of the XVth Century&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;Oxford&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;The Clarendon Press&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="publication"&gt;</field>
      <field name="desc_meta_file_display">&lt;date&gt;[1939]&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;identifier type="UVa Virgo ID"/&gt;</field>
      <field name="desc_meta_file_display">&lt;identifier type="UVa Title Control Number"&gt;chp2500&lt;/identifier&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;eng&lt;/language&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;fre&lt;/language&gt;</field>
      <field name="desc_meta_file_display">&lt;language&gt;</field>
      <field name="desc_meta_file_display">&lt;authority scheme="http://www.loca.gov/standards/iso639-2/"&gt;ISO 639-2&lt;/authority&gt;lat&lt;/language&gt;</field>
      <field name="desc_meta_file_display">&lt;physdesc type="extent"&gt;xxxi, 394 p.&lt;/physdesc&gt;</field>
      <field name="desc_meta_file_display">&lt;subject scheme="LCSH"&gt;English poetry -- 20th century&lt;/subject&gt;</field>
      <field name="desc_meta_file_display">&lt;covtime&gt;</field>
      <field name="desc_meta_file_display">&lt;timeinterval&gt;20th century&lt;/timeinterval&gt;</field>
      <field name="desc_meta_file_display">&lt;/covtime&gt;</field>
      <field name="desc_meta_file_display">&lt;surrogate&gt;</field>
      <field name="desc_meta_file_display">&lt;mediatype type="text"/&gt;</field>
      <field name="desc_meta_file_display">&lt;mimetype&gt;text/xml&lt;/mimetype&gt;</field>
      <field name="desc_meta_file_display">&lt;title type="main"&gt;Religious Lyrics of the XVth Century&lt;/title&gt;</field>
      <field name="desc_meta_file_display">&lt;place&gt;</field>
      <field name="desc_meta_file_display">&lt;geogname&gt;Cambridge, England&lt;/geogname&gt;</field>
      <field name="desc_meta_file_display">&lt;/place&gt;</field>
      <field name="desc_meta_file_display">&lt;agent type="provider" form="corpname" role="publisher"&gt;</field>
      <field name="desc_meta_file_display">&lt;name&gt;Chadwyck-Healey Ltd.&lt;/name&gt;</field>
      <field name="desc_meta_file_display">&lt;/agent&gt;</field>
      <field name="desc_meta_file_display">&lt;time type="creation"&gt;</field>
      <field name="desc_meta_file_display">&lt;date&gt;1994&lt;/date&gt;</field>
      <field name="desc_meta_file_display">&lt;/time&gt;</field>
      <field name="desc_meta_file_display">&lt;rights type="copyright"&gt;Copyright©1994 Chadwyck-Healey Inc.&lt;/rights&gt;</field>
      <field name="desc_meta_file_display">&lt;rights type="access"&gt;Accessible to VIVA community only&lt;/rights&gt;</field>
      <field name="desc_meta_file_display">&lt;physdesc type="extent"&gt;ca. 540 kilobytes&lt;/physdesc&gt;</field>
      <field name="desc_meta_file_display">&lt;description type="note"&gt;Preliminaries, introductory and most editorial matter omitted.&lt;/description&gt;</field>
      <field name="desc_meta_file_display">&lt;description type="note"&gt;Middle English lyrics and ballads.&lt;/description&gt;</field>
      <field name="desc_meta_file_display">&lt;/surrogate&gt;</field>
      <field name="desc_meta_file_display">&lt;relationships&gt;</field>
      <field name="desc_meta_file_display">&lt;set code="UVA-LIB-Text"/&gt;</field>
      <field name="desc_meta_file_display">&lt;set code="CH-EnglPoetry"/&gt;</field>
      <field name="desc_meta_file_display">&lt;/relationships&gt;</field>
      <field name="desc_meta_file_display">&lt;/descmeta&gt;</field>
      <field name="fulltext">DIALOGUES BETWEEN THE BLESSED VIRGIN AND CHILD. Corrections to obvious scribal errors have been retained. Square brackets denote editorial insertions or emendations. 1. Dear Son, Leave Thy Weeping Porkington MS. 10 A baby ys borne vs blys to bryng; A mayddyn I hard loullay synge: ‘Dyre son, now leyfe thi weppng, Thy fadyre ys þe kyng of blys.’ ‘Nay, dere modyre, for yow weppe I no?t, But for þingis þat schall be wro?t Or þat I have mankynd I-bo?t; Was þer neuer payn lyke yt I-wys.’ ‘Pes, dyre sone, say þou me not soo! Thow art my chyld, I have noo moo. Alas! þat I schwld see þis woo, Hyt were to me gret heyuenys.’ ‘My hondys, modyre, þat ?e now see, Thay schall be nayllyd one a tre; My feyt all-soo fastnyd schal be— fful monny schall wepe þat hit schall see.’ ‘Alas! dyre son, sowerov now ys my happe; To see my chyld þat sovkys my pappe So rwthfully takyn ovt of my lape, Hyt wer to me gret heyuenys.’ ‘Alsoo, modyre, þer schall a speyre My tendure hert all to-teyre; The blud schall keuyre my body þer— Gret rwthe yt schall be to see.’ ‘A! dere sone, þat is a heyvy cas; When gabrell cnellyd before my face, And sayd “heylle lady full of grace”, He neuer told me nooþing of þis.’ ‘Dere modyre, peys, nowe I yow pray, And take noo sorrow for þat I say; But synnge þis song “by by lowllay”, To dryfe away all heyuenys.’ 2. Here I Sit Alone, Alas! Alone B.M. Addit. MS. 5465 Alone, alone, alone, alone, alone; Here I sitt alone, alas! alone. As I walked me this endurs day to þe grene wode for to play &amp; all heuyness to put away my-self alone. As I walkyd vndir þe grene wode bowe I sawe a maide fayre I-now; a child she happid, she song, she lough— þat child wepid alone. ‘Son,’ she sayd, ‘I have þe borne to saue mankynd þat was forlorne; therfor I pray the, son, ne morne, but be still alone.’ ‘Moder, me thynkith it is ry?t ill that men [me] sekyth for to spill. for them to saue it is my will; therfor I cam hither alone.’ ‘Sone,’ she sayd, ‘let it be In þi thought, for mannys gilt is not with-sought; for þu art he þat hath all wrought, &amp; I þi moder alone.’ 3. It is my Father's Will Bodleian MS. Add. A. 106 (Sum. Catal. No. 29003) Lullay, lullay, my lityl chyld, slepe &amp; be now styll; If þu be a lytill chyld ?itt may þu haue þi wyll. ‘How suld I now, þu fayre may, fall apone a slepe? better me thynke þat I may fall apone &amp; wepe Fore he þat mad both nyght &amp; day, cold &amp; also hette, now layde I ame in a wispe of hay I cane noder go nore crepe Bot wel I wate as well I may—slepe &amp; be now styll— Suffre þe paynes þat I may; it is my fader wyll. Seys þu no?te, þu fayr may, &amp; heris þu no?te also How kynge herod, þat keyne knyght, &amp; of his peres mo þat be a-bowte nyght &amp; day my body fore to slo? þai seke me both nyght &amp; day at werke me mekyll wo, bot well I wate as well I may—slepe &amp; be now styll— Suffre þe paynes þat I may; it is my fader wyll. How suld I now, þu fayre may, how suld I now myrth make? My songe is mad of walaway; fore dred I begyne to whake, Fore drede of þat ilk day at I my deth sall take &amp; suffre þe paynes þat I may fore synfull man sake. Fore well I wate as well I may—slepe &amp; be now styll— Suffre þe paynes þat I may; it is my fader wyll. bot ?itt me thynk it well besett If man haue of me mynd, &amp; al my paynes well besett If man to me be kynd. þare is no deth at sall me let, &amp; I hym trew fynd, One þe rode fore to sytt, my handis for to bynd. bot well I wat as well I may—slepe &amp; be now styll— Suffre þe paynes þat I may; it is my fader wyll.’ 4. He said Ba-Bay, she said Lullay Harley MS. 2380 Þis endres nyght A-bout mydnyght As I me lay for to sclepe, I hard a may syng lullay for powaret sor sco wepe. He sayd Ba-Bay; sco sayd lullay, þe virgine fresch as ròs in may. Sare sco soght Bot fand sco nought To hap hyre sone Ih? fro cold. Iosef sayd belif, ‘scuet wyfe, Tell me wat ?e wald, Hartly I ?ou pray.’ He sayd ba-bay; Scho sayd lullay, þe virgine fresch as ros in may. Scho sayde, ‘scueit spows, Me thynk greuus Myn child sud lig In hay, Sene he is kyng And mayd al thyng, And now Is powrest In aray.’ He sayd bay-bay; Scho sayd lullay, þe virgine fresch as ros In may. ‘Hire he Is þat bers þe prys In all thyng þat he as wrowght; To hap my Barne Som clas I ?arne, Bot wat It I ne rowght, þis yoles day.’ He sayd Ba-Bay; Sco sayd lullay, þe virgine fresche as ros In may. ‘Modere dere, amend ?oure chere’— þus says hire sone Ih? hir till— ‘Al-of I be In poure degre, It is my ffadris wyll And sud be obay.’ [He sayd ba-bay;] sco sayd lullay, þe virgyne fresche as ros In may. ‘A crown o thorne for sawll-is lorne Opone my hed me most ned were, And till a tre So nayled be; þare payns þay wyl me dere þoron a-say.’ He sayd ba-bay; Scho sayd lullay, þe virgin fresch as ros In may. ‘Þe trewght sal fal hout of þe postill hall vnto ?ou, modere, all-oon to duell; Wyll I call fro þe fends thrall Adam out of hel to py verray.’ he sayd ba-bay; sco sayd lullay, þe virgin fresch as ros In may. Sco sayd, ‘sweit sone, wen sal þis be [don], þat ?e sal suffir al þis vo?’ ‘Moder fre, al sal ?e se With xxx ?er &amp; thrio— It is no nay.’ He sayd ba-bay; sco sayd lullay, þe virgin fresch as ros In may. ‘Sone, I yow ix qwen sal þu ris?’ ‘Moder, verray apone þe thyrd day þat Iudas has me sald t'outray.’ He sayd ba-bay; Sco sayd lullay, þe virgin fresch as ros In may. ‘I sall vp steiien þat ?e ma se, Apon my fader ryght hand, In blis to Be, and so sal ?e To were A croune garland In blis for hay.’ He sayd ba-bay; Sco sayd lullay, þe virgin fresch as ros In [may]. ‘Syng me ere, My moder dere.’ ‘Wet souet vois I ?ou pray, Wep no more, ?e gref me sor, ?our morninge put a-way— Sing and say lullay.’ He sayd ba-bay; Sco sayd lullay, þe virgin fresch as ros Ine [may]. 5. She Sang, Dear Son, Lullay MS. Ashmole 189 (Sum. Catal. No. 6777) Thys yonder ny?th y sawe A sy?te, A sterre As bry?th As ony daye &amp; euer A-monge A maydene songe, ‘by by, lully, lullaye.’ Thys mayden hy?th mary, she was full mylde, she knelyde by-fore here oune dere chylde. She lullyde, She lappyde, she rullyde, she wrapped, She wepped wyth-owtyne nay; She rullyde hym, she dressyde hym, she lyssyd hym, she blessyd hym, She sange ‘dere sone, lullay’. She sayde, ‘dere sone, ly styll &amp; slepe. What cause hast þu so sore to wepe, Wyth sy?hyng, wyth snobbynge, wyth crying &amp; wyth scrycchynge All þis londe daye; And þus wakynge wyth sore wepynge Wyth many salt terys droppynge? ly stylle, dere sone, I þe pray.’ ‘Moder,’ he sayde, ‘for mane I wepe so sore &amp; for hys loue I shall be tore Wyth scorgyng, wyth thretnyng, wyth bobbyng, wyth betyng for sothe, moder, I saye; And one A crosse full hy hanggyng, And to my herte foll sore styckynge A spere on good frydaye.’ Thys maydene Aunswerde wyth heuy chere, ‘Shalt þu thus sovere, my swete sone dere? Now y morne, now y muse, I All gladnes refuse; I, euer fro thys day. My dere sone, y þe pray, thys payne þu put Away, and yf hyt possybyll be may.’</field>
      <field name="fulltext">MARIAN LAMENTS. 6. Filius Regis Mortuus Est MS. Douce 78 (Sum. Catal. No. 21652) As Reson Rywlyde my Rechyles mynde, by wayes &amp; wyldernes as y hadde wente, a solempne cite fortunyd me to fynde; to turne þer-to wes myne entente. I met a mayde at þe citeys ende, snobbynge &amp; sy?ynge sche wes ny schente, a fayrer foode had y not kende. hurre herre, hure face, sche all to-rente, Sche tuggyd &amp; tere with gret turment; sche brake hure skynne boþe body &amp; breste, and saide þese wordys euer as sche wente, ‘filius Regis mortuus est.’ ‘The kyngis sone,’ sche saide, ‘is dede, and kynge of kyngis his fadur is, and y am his modur, þe well of rede. my sone is go, my Ioy &amp; my blys. Alas! y sawe my dere chylde blede; he may not speke to modur his. I lullyd hym, y lapped him, y wolde him fede— so cruelly wes neuyr childe slayn y-wys. Ther wes neuer modur þat hedde sayn þis but sche wolde wepe, þawe sche louyd him leste. no wondur þawe y be full of carefulnys, for filius regis mortuus est. Ther wes neuer modur þat lefte suche a fode be-hynde, so petuesly slayn withoute trespas, but sche wolde haue loste hur mynde, and often tymes haue cryedde “alas!” And y, þat knywe neuer of man-is kynde, y bare him in my body, clene mayde as y was. suche be þer no mo as clerkis canne fynde; þan am y sche þat mooste cause has. Throwe Ierlm stretis a man my?te trace þe blode of my childe like a beeste. suche wes myne happe, suche wes my grace, for filius regis mortuus est. ffilius Regis, myne owne dere chylde, y say him honge on þe crosse in my sy?te; y lokyd on hym and hym behylde. sone, se þi modur, a woful wy?te. I sownedde, I fyll downe in þe feelde, I wolde haue spoke but y ne my?te. I snobbudde, I sykyd, I kowde not welde; sorowe smote at myne herte, y fyll downe ry?te. My sone sawe his modur þus y-dy?te, so rufully his yes on me he keste, as who seyth “fare wel, my modur bry?te, ffilius Regis mortuus est.” I cried þo died myne owne sone dere; I swette, y sownydde, y saide “alas!” no wondur þowe y carefull were— my fadur, my broþer, my spouse he was, Myne helpe, myne socour and all my chere. nowe without broþer and spowse y moste hens pas, fadurles &amp; modurles y am lafte here, as a woman forsake þat no goode has. Gabriel, þu dedeste calle me full of grace; nowe full of sorowe þu me seyste! þe terys tryllyd downe be my face, ffilius Regis mortuus est. [I l]okyd upp on-to my childe, y criede one þe Iues &amp; bade hange þe modyr by þe childe þat neuer was fylyde. o dethe, a-lasse! þu doyste me wrange! My sone þu sleyste, alasse þe whyle! come, sle his modur, why taryeste so longe? þu morþer-man, why arte þu so vyle? come to his modur þat dethe wolde fonge. Thow sleyste my sone with paynys stronge, come sle his modur at my requeste, for y may synge a sorowfull songe, filius Regis mortuus est. [Lines 73–108 supplied from MS. Rawlinson C. 86] Thou erth, I reclayme &amp; appele, That thou recewedst that gentill blod! Thou stone, howe durst thou be so frayll To be a mortes wherin his crosse stode? Stone he made &amp; erth eche dele That bene regementis to the Rode. Your maker ye sle; ye knowe righte well he did neuer evill but euer did good. He was euer meke &amp; myld of mode, Nowe lieth he wounded like a best. Alas! my babe, my lyves fode That filius Regis mortuus est. Thou tree, thou crosse, howe durst thou be The Instrument to hong thy maker soo? Vnto his ffader [y] may appele the. Thou were the cause of my sonnes wo— No cause, but help that it so be. Tre, Cry mercy, that art my ffoo! Had thei ordeyned A rode for me To haue hanged me thei had well doo [But what may y seie, whidir schal y go?] A Tree hath hanged A kyng full prest— Suche kyngis there be no moo— ffor filius Regis mortuus est. Thou scourge, with cordis thou brak the skyne With hard knottis, I crye vpone the! Ye bete my sonne that neuer did synne; Why bete þou hym &amp; spare me, Made he nott the? thou woldest not blyne, Thou teryst hys skynne &amp; wold nott lett. Thou myghte nott sett the poynt of a pyne Vpon hole skynne, so thou hym bett. All blody was the brighte of his blee Thou madist it blak or thou woldest sest. ffader, one thi sonne haue pety, ffor filius Regis mortuus est. Cursyd Iues, why dude ye þusse? how durste ye sle youre savyoure? When he schall deme þen schall ye curse; ye canne not hyde you from his scharpe schoure. All oþer creaturys þey ar petuvsse: þe sone, þe clowdys, for his doloure, yn tokenynge þei changyd &amp; mornyd tyll vsse When ye dide hym þis dyshonowre. The erthe quakyd, bothe temple &amp; towre, þat bare you synfull proude &amp; preste. þe planetis changed &amp; made dolowre— filius Regis mortuus est. Mortuus est my soveren lorde, ded is my dere childe, alasse! nowe y may walke in þis falce worlde as a wrecchyd wy?te þat wantyth grace. All þis y say to be recorde; y my?te no lengur loke hym in þe face. And þus y came from caluarye-warde Wepynge and waylynge þat y bore wasse. yf eny man love me len me a plase þat y may wepe my fylle and reste, and euer more to crye “alasse, alasse! filius Regis mortuus est”. Nowe, fadur of heuyns &amp; celestiall leche, y comende all my gydance to þi grete my?te, þi grace and power, hertely y beseche onys or þat y dye, of my swete sone to have a sy?te. þo sownyde a voice from heuen in fay, yn-to þat vertuys virginis breste, “þu schalte se þi swete sone and say, ffilius Regis is a-lyve et non mortuus est.”’ Explicit. 7. An Appeal to all Mothers Cambridge Univ. MS. Ff. 5. 48 1 Off alle women þat euer were borne That berys childur, abyde and se How my son liggus me beforne Vpon my kne, takyn fro tre. Your childur ?e dawnse vpon your kne With la?yng, kyssyng and mery chere; Be-holde my childe, be-holde now me, ffor now liggus ded my dere son, dere. 2 O woman, woman, wel is the, Thy childis cap þu dose vpon; þu pykys his here, be-holdys his ble, þu wost not wele when þu hast done. But euer, alas! I make my mone To se my sonnys hed as hit is here; I pyke owt thornys be on &amp; on, ffor now liggus ded my dere son, dere. 3 O woman, a chaplet chosyn þu has Thy childe to were, hit dose þe gret likyng, þu pynnes hit on with gret solas; And I sitte with my son sore wepyng, His chaplet is thornys sore prickyng, His mouth I kys with a carfull chere— I sitte wepyng and þu syngyng, ffor now liggus ded my dere son, dere. 4 O woman, loke to me agayne, That playes &amp; kisses your childur pappys. To se my son I haue gret payne, In his brest so gret gap is And on his body so mony swappys. With blody lippys I kis hym here, Alas! full hard me thynk me happys, ffor now liggus ded my dere son, dere. 5 O woman, þu takis þi childe be þe hand And seis, ‘my son gif me a stroke!’ My sonnys handis ar sore bledand; To loke on hym me list not layke. His handis he suffyrd for þi sake Thus to be boryd with nayle &amp; speyre; When þu makes myrth gret sorow I make, ffor now liggus ded my dere son, dere. 6 Be-holde women when þat ?e play And hase your childur on knees daunsand; Ye fele ther fete, so fete ar thay And to your sight ful wel likand. But þe most fyngur of any hande Thorow my sonnys fete I may put here And pulle hit out sore bledand, ffor now liggus ded my dere son, dere. 7 Therfor, women, be town &amp; strete Your childur handis when ?e be-holde,— Theyr brest, þeire body and þeire fete— Then gode hit were on my son thynk ?e wolde, How care has made my hert full colde To se my son, with nayle and speyre, With scourge and thornys many-folde, Woundit and ded, my dere son, dere. 8 þu hase þi son full holl and sounde, And myn is ded vpon my kne; thy childe is lawse and myn is bonde; Thy childe is an life &amp; myn ded is he— Whi was this o?t but for þe? ffor my childe trespast neuer here. Me thynk ?e be holdyne to wepe with me, ffor now liggus ded my dere son, dere. 9 Wepe with me, both man and wyfe, My childe is youres &amp; lovys yow wele. If your childe had lost his life ?e wolde wepe at euery mele; But for my son wepe ?e neuer a del. If ?e luf youres, myne has no pere; He sendis youris both hap and hele And for ?ow dyed my dere son, dere. 10 Now, alle wymmen þat has your wytte And sees my childe on my knees ded, Wepe not for yours but wepe for hit, And ?e shall haue ful mycull mede. He wolde agayne for your luf blede Raþer or þat ?e damned were. I pray yow alle to hym take hede, ffor now liggus ded my dere son, dere. 11 ffare-wel, woman, I may no more ffor drede of deth reherse his payne. ?e may lagh when ?e list &amp; I wepe sore, That may ?e se and ?e loke to me agayne. To luf my son and ?e be fayne I wille luff yours with hert entere, And he shall brynge your childur &amp; yow sertayne To blisse wher is my dere son, dere, Explicit fabula 8. O Thou, with Heart of Stone MS. Ashmole 189 (Sum. Catal. No. 6777) Thou synfull man of resoun þat walkest here vp &amp; downe, Cast þy respeccyoun one my mortall countenaunce. Se my blody terys fro my herte roote rebowne, My dysmayd body chased from all plesaunce, Perysshed wyth þe swerd moste dedly of vengaunce. Loke one my sorofull chere &amp; haue ther-of pytee, Be-wailynge my woo &amp; payne, &amp; lerne to wepe wyth me. Yf þu can not wepe for my perplexed heuynesse, Yet wepe for my dere sone, which one my lap lieth ded Wyth woundis Innumerable for þy wyckednesse, Made redempcyoun wyth hys blood, spared not hys manhed. Then þe loue of hym &amp; mornynge of my maydenhed Schuld chaunge thyne herte, &amp; þu lyst behold &amp; see Hys deth &amp; my sorow, &amp; lerne to wepe wyth me. Thyne herte so indurat is þat þu cane not wepe ffor my sonnes deth ne for my lamentacyoun? Than wepe for þy synnes, when þu wakest of þy slepe And remembre hys kyndnes, hys payne, hys passioun, And fere not to call to me for supportacyoun. I am thy frend vnfeyned &amp; euer haue be; Loue my son, kepe well hys lawes, &amp; come dwell wyth me. 9. Who cannot Weep come Learn of me Rylands Lib. Manchester, Lat. MS. 395 Sodenly afraide, half waking, half slepyng and gretly dismayde, A wooman sate weepyng, With fauoure in hir face ferr passyng my Reason, And of hir sore weepyng this was the enchesone: Hir soon in hir lap lay, she seid, slayne by treason. Yif wepyng myght ripe bee it seemyd þan in season. Ihesu, so she sobbid, So hir soone was bobbid and of his lif robbid, Saying þies wordis as I say þee, ‘Who cannot wepe come lerne at me.’ I said I cowd not wepe I was so harde hartid: Shee answerd me with wordys shortly þat smarted, ‘Lo! nature shall move þee thou must be converted Thyne owne fadder þis nyght is deed’,—lo þus she Thwarted— ‘So my soon is bobbid &amp; of his lif robbid.’ forsooth þan I sobbid, Veryfying þe wordis she seid to me. Who cannot wepe may lerne at þee. ‘Now breke hert, I the pray, this cors lith so rulye, So betyn, so wowndid, entreted so Iewlye, What wi?t may me behold &amp; wepe nat? noon truly! To see my deed dere soone lygh bleedyng lo! this newlye.’ Ay stil she sobbid so hir soone was bobbed &amp; of his lif robbid, Newyng þe wordis as I say thee, ‘Who cannot wepe com lerne at me.’ On me she caste hire ey, said ‘see, mane, thy brothir!’ She kissid hym &amp; said, ‘swete, am I not thy modir?’ In sownyng she fill there, it wolde be non othir; I not which more deedly, the toone or the tothir. Yit she revived &amp; sobbid, so hire soon was bobbid &amp; of his lif robbid. ‘Who cannot wepe,’ this was the laye, &amp; with þat word she vanysht Away. 10. Our Lady's Imprecation Cambridge Univ. MS. Ff. 5. 48 1 Listyns, lordyngus, to my tale And ?e shall here of on story, Is bettur then ouþer wyne or ale Þat euer was made in this cuntry, How iewys demyd my son to dye. ychan a deth to hym þei drest. ‘Alas!’ seyd Mary þat is so fre, ‘þat chylde is ded þat soke my brest.’ 2 ‘O Judas how durst þu be so bolde To betray my son to any iewe? ffor xxx d. þu hym solde, fful wel þu wist hit was not dewe. Sore of þat bargan þu may rew, þer-for þi saule in hel is drest. Wo worth þe tyme þat I þe knew! the childe is ded þat soke my brest. 3 ‘þer-for þi sorow shall never slake, Traytur, for þi fals trayng. þu made þe Iewys my son to take, Caytef cursid, with þi kyssyng; þer-for in hell shalle þu hyng, þe fendis in fyre þi flessh shall fest. Euer wo worth þi vpspryngyng! þe childe is ded þat soke my brest. 4 ‘Among fendys þat be felle Thy body bonys shal be brent, þi dwellyng þer-for shalbe in hell, With lucifere þi life is lent. þu made my son on rode be rent, þer rewth it was to se hym rest. thus, traitur, þorow þi falles assent the childe is ded þat soke my brest. 5 ‘Therfor, iewys, worth yow shame! Off my richnesse ?e haue me robbyd, ?e tho?t ?e hade a full gode game, When ?e my son with buffettes bobbyd, He feld ri?t sore, no thyng he sobbyd ffor alle your werkis full well he wist. My ioy, my hert, ?e al to-robbid, the childe is ded þat soke my brest. 6 ‘Vn-to a pyler wondur sore ?e bonde hym þer to abyde. ffor he leuyd not on your lore ?e bete hym both bak and side. Vn-to pylot prest ?e cryed Þat on a crosse he shulde be fest. Thus, trayturs, þorow your fals pride, The childe is ded þat soke my brest. 7 ‘O wri?t, how durst þu make þat tre— Welaway! why did þu so— Þer-on my son nayled to be And for to suffur alle þis woo? Alas! why was þu his foo? He greuyd þe neuer þat I wist. Now sones get I neuer moo, The childe is ded þat soke my brest. 8 ‘With sharpe scourgis þei hym bete And rent his flessh fro þe bon, Till his blode stode at his fete, With-in his body lefte þei non. ffull stille he stode as eny ston And lete yow bete hym as a beest. Mourne I may &amp; make gret mone, The childe is ded þat soke my brest. 9 ‘O Iewys, how durst ?e do þat spyte To thirle my sonnes hert with a knyfe? Mych of my woo I may yow wyte, Owt of his brest ?e bare þe life. Thus to deth ?e can hym drife, To spoyle þat prince ?e were ful prest.— Dere son, þu my?t haue stynt her strife— The childe is ded þat soke my brest. 10 ‘The sonne hit sett alle at þe none, The erth hit made a dolfull dyn— Ther-by my?t ?e wete wrong had ?e don, ?e had slayne þat lorde þat alle shall wyn— The see to rore þen can begynne, The clowdis ouer-cast, all li?t was lest. His my?t was more þen ?e may mynne, He rose agayn þat soke my brest. 11 ‘With armyd kny?tes ?e can hym kepe, And wende to haue holdyn hym in your holde, But when he list þei were a-slepe (ffor to wakyn þei were on-bolde) The ston ouer hym he can vp-folde And trad vpon þe pruddist prest, And went his way wher-so he wolde— The childe is risen þat soke my brest. 12 ‘Then to hell he toke þe way, With wondis wyde and al blody. The foule fendis to affray, With hym he bare þe crosse of tre. Helle ?atis fel vpyn to þat fre When my son with hande hym blest. The fendis roryd when þei hym se— The childe is risen þat soke my brest. 13 ‘Adam and eve with hym he toke, Kyng Davyd, Moyses and salamon, And harrowid helle euery noke, With-in hit lefte he sowlis non But fendis in hit to dwell allon. lucifer þer bonde he prest, þer-in to bide as stille as ston— The childe is risen þat soke my brest.’ 14 Thus scunfett he þe fendis fell, And toke his pray þat he had bo?t, And put hem in-to endlesse welle Ther ioy and blisse faylis no?t. Now pray we to hym with hert &amp; tho?t, That prince þat soke oure lady brest, Owt of this worde when we are bro?t With hym and hir in heuyn to rest. Explicit</field>
      <field name="fulltext">SONGS AND PRAYERS TO THE BLESSED VIRGIN. 11. Stabat Mater Dolorosa MS. Ashmole 59 (Sum. Catal. No. 6943) Here nowe filoweþe next a devoute Invocacioun to oure Ladye [By þe Priour of Bridlington] with þe þe [sic] refrayde Stabat mater dolorosa. Heyle! goddes moder dolorous, By þe crosse stonding forwepped, While þy sone hong ful pitous, þe swerd of sorowe þyne hert kitte. O howe muche sorouful drede þowe sufferd, goddes moder, þoo, To se þy sone pitously blede! þe stremys of blode þane rane him fro. O what is he þat may not weepe Noþer with eghe nor with hert, Þat seeþe þe, lorde, so lowe crepe! Þou sykest and qwakst with smert. O whane [he] taste bitter galle, And gaf his goste til heven kynge, He forgaf heos enmys alle And þeire sore turmentyng. O þou woful moder &amp; mayde, Þat hadest deþe in þy dolour, Make my gooste with þee faste tyed To him þat is my saveour. O dolorous mayde so bright, Make me to mowrone with þee, Þat never by daye ne night Youre stronge sorowe forgote be. O glorious þou mayde mylde, Make me to mowrne not to misse, Þat arte glorefyde with þy chylde, Þat of þi love I ne misse. O þou virgyne mylde &amp; meke, Make me to weepe and wayle, Þy childes peyne and þine eke, Þat I no love chaunge for his. O þou, ladye of ladyes alle, ffor þy worþy names three: Qwene of heven þe saintes calle, And lady of þis worlde þou be. O Emparyse of helle, þy name is kouþe To þe Ioye of al man-kynde. þer-fore homely nowe with mouþe þowe mayst prey heven kynge. O þou blest virgyne clere, Beo redy, aye bytwene god and man fful medyate, with þy prayer, Ay, at moste neode of synful man. O ladye, my sight most fayle At þe blacnesse of my deth; My soule þane behoveþe wayle ffor defaute of tonge &amp; breth. O howe myne herte þane wol qwake ffor enmys to leye þeire lyne! Now ladye, for þy childes sake, Nowe helpe me, ladye, þat same tyme. O glorious ladye ful of grace, vowch nowe sauf to helpen me And to withstonde þ'enmys face And to destroye þeire gret poweste. O ladye, remembre my preyer þe whiche I make nowe vn-to þee, And prey þy sone þat haþe no peer To haue my sowle in his lovely eie. O fayre ladye of aungelle floure, In prophet and patryake desyre, Dyademe of Martre and confessour, Beaute of virgynes &amp; sainte in feere. O ladye, þat arte so bright As is þe sunne in þe ffirmament, ffor þe gret ioye þou hadest in sight whane þow were to heven went. O ladye, come, þat dredful houre Whane derk deþe shall m'assayle, And beo to me sikur sokoure þat alle þe feondes of me shal fay[l]e. O lovely lady bright and sheene, Kepe me þane frome ferdnesse, ffrome þ'orryble sighte and kene þat feondes make in þeire foulnesse. O ladye of heven, þou mylde qwene, And ladye of þis worlde þer-to, And Emparyce of helle to beon þe sayntes calle þee, þer fro. O ladye, for þat gret honoure Þat þou haste for synners sake, Þowe helpe me in þat stronge stour Whane þey frome hens wolde me take. 12. Hail, Mother and Virgin Immaculate B.M. Addit. MS. 20059 All haile! lady, mother &amp; virgyn immaculate, Haile! mary, most precious that bare our savyour ih? Haile! clarified cristall, haile! wife mundificate. Haile! rote of grace, our ioy thow did renewe ffor the holy gost did clerely in the yssue. Our soles for lacke had ells perresshed sore Nere thro? the helpe of our highe redemptour. All haile! whose solempne glorious concepcioun ffull of glorie and hye ioye tryumphaunte, Bothe celestyall &amp; terrestriall gif laude with Iubilacioun Of new ioy &amp; gladnesse with solace incessaunte. Alhaile! whose natiuite to vs is solempnysaunte, fferens lucem vt lucyfer, lux oriens, Dyademe Angelicall, verum solem preveniens. Alhaile! be thy mekenes sine viro fecunditas, Whose Amyable Annunciacioun to vs was redempcion. Ioye therfore be to the, tu summa suavitas, And glorified be the houre of thy incarnacioun, By whome we advoyde the infernall dampnacioun. So dulcour was the ground in whom crist hym planted. O mater most illuminate, we my?t not the haue wanted. Haile! true chast virgyn &amp; mother immaculate, Whose pure purificacion to vs was purgacion. Haile! replete with all virtue Angelicate, Whose celestiall hye Ascendaunte Assumpcion Was oure gret ioye and glorificacion. Wherfore, dere lady, solistrice be for grace That we with thy son in heyven may haue a place. 13. High Empress and Queen Celestial MS. Arch. Seld. B. 24 (Sum. Catal. No. 3354) O hie Emperice and quene celestiall, Princes eterne and flour Immaculate, Oure souerane help quhen we vnto the call, Haile! ros Intact, virgyne Inuiolate, That with the fader was predestinate To bere the floure and makar of vs all, And with no spue of crime coinquinate, Bot virgyne pure, clerare than Cristall. O blissit ros, o gemme of chastitee, O well of beautee, rute of all gudenace, O way of bliss, flour of virginitee, O hede of treuth, o sterr without dirknace, Graunt me synfull, lyuing In vnclennace, To sew the path of parfyte cheritee, And to forsake my synnis more and less, Ay serving him þat sched his blud for me. O blissit lady, fillit of all gudenace, Sen all my hope and traist is in ?our grace, Beseke ?our sone for ?our hie gentilnace To grant me laisar or I dee, and space, All vicious lyf out of my saule to race; And euer to lyve in vertew and clenace. Out of the fendis bandis and his brace, Now, glorious lady, help of ?our gudenace. ffor rycht as phebus with his bemys brycht Illuminate all this erd In longitude, Rycht so ?our grace, ?our beautee, and ?our mycht Anournyt all this warld in latitude: Tharfore to me now schaw ?our gratitude, Off ?our magnificence, þat day and nycht ?our benigne grace be to me lyvis fud; And me to saue from euery maligne wicht. ffor though Leuiathan, the ald serpent, Dissauit had oure parenes prothoplaust, That In this warld doune has, Indigent, Maid him to be put till at the last Eternale deth, quhilk euer suld haue last. Knawing ?our pure and Incorrupt entent Incomparable, the holy gaste als fast Into ?our Innocence doune has sent, And ?ow Illumynit with that blisful lycht I mene the sone of the hie deitee That on a croce suspendit was on hicht ffor the redemption of humanite. Quharfor throu ?ow, my souerane lady free, Mankynde redempt was; tharefore day &amp; nycht In euery place blissit mote ?e be Eternaly, abufe all erdly wicht. Qd Chaucere. 14. Thou shalt Bear the Fruit of Life Harley MS. 2251 1 Al hayle, Mary ful of grace! Oure lord of heven is with the; His mansioun in the made he has, Also of the borne shal he be. His glorious body shaltow see, Naked lyeng in an oxe stalle; And til hym present shal kynges thre Gold, Mirre and Incence Royall. 2 Blessed be thow among wymmen alle! Thow shalt be mayde, moder and wyf— Al cristen men so the shal calle, ffor thow shalt bere the fruyt of lyf. That blessid child shal breke the stryf Betwene the devil and al mankynd; Man shal he bryng from al myschief, The wey to hevene than shal he fynde. 3 Seynt Anne, thy moder, ful blessid is she, ffor she the bare by myracle dyvyne; An aungel hir warned, sent fro the Trynite, The fruyt of hir shuld right ferre shyne, ffor to sconfite the snake serpentyne Whiche of manhod had dominacion— Man shuld be delyuerd from al tribulacioun. 4 O mary, moder of al consolacioun, Nempned so thow were—th'aungel bare witnesse— Of Anne; thow were deliuered a grete confortacioun ffor man, to bryng hym owte of distresse, Both pure and clene set in al holynesse, Ihesu, thy sone, hym lyked wele thy gouernaunce; Replenysshed were thow with vertu of mekenes— Of thi pappis sowkid he for oure sustinaunce. 5 Whan hym lyked he made purviaunce, Mankynd for to bryng vnto saluacioun, ffor of man he had a goode Remembraunce— To suffre deth, that was his conuersacioun. Of his peynes he made a demonstracioun Whan he tolde his Apostels of his peynes sore: To save mankynd, that was his entencioun, Ellis al the world had be forlore. 6 Thow wrecchid man, leve thy pride And thynk from erth that thow came; Here thow mayst nat long abyde. Bowe thy knees,—spare for no shame— Whan thow herist Ihc, oure lordis name. Wele art thow bounde so for to do, Sith aungelis and devils knele therto. 15. A Salutation to the Virgin Corpus Christi Coll. Oxf. MS. 155 Aue Haile be þou! hende heven qwene Þat thurgh chastite was chosen with childe, Mary, most to þe I meene, Moder meke and mayden mylde, With-owten wem or wo I wene, Oure herte of bale in þe gun belde, Clens me owte of cares kene And wreke awaye my warkes wylde. MariaMary, ih? darlynge dere, Þus I thynke in my thoghte, Wele I wate if synne ne were Goddes moder ware þou noght, ffor synne he fanged þe to fere, To wyn &amp; wele he haues þe wroghte. Helpe, hende, to I am here, Þat I be his þat me dere boghte. GraciaOf grace is graunted þe þat gate, Þat na gude will for-gete, Heghly hende, heuen ?ate, Þat syttes be-syde þy sun sete, Þere my ?ernynge þou ne hate, When dede sall founde my flesche to fete; ffor, than to luf is to late, When wormes make of me þere mete. Plenaffull was fillyd þy flesche, And derly dyghte, þrogh deyte; And sythen with nayles nayled was, And forthe þan was taken to a tre. Þe water &amp; blode, þy wemmes it wesche, Of þat body was borne of þe; My rede is noght worthe a rysche Bot mary haue mercy on me. DeusOure lorde lyked forto lende And man be made in myddell erthe; Sone his sonde gun he sende, To þy will his wyrschyp werde. ffor his loue helpe me, hende,— Of folyes fell I fele me a-ferde— &amp; fecche me fro þe fende; I doute on domesdaye to be a-deryd. TecumWith þe he was and ay sall be, ffader &amp; sone &amp; haly gaste Trewly taken in trinite, And þou, moder &amp; mayden chaste, Þe serten sothe I teche þe, Of all menskes þis was the maste. ffor his loue þat lightyd in þe, Þan saue my sawle in haste. Benedicta tuBlyssed be þou euere and aye In lede þat þe þat luf lente. Moder, if þou þy sone will praye Þat neuere no sawll sall be schente, fforsothe þy sone will noght saye naye— It was his awen commaundemente; He will be buxome to þe aye ffor in þy worschep wome he wente. In mutieribusIn women wate I none þin ewen, God tempill, trewe to tell, Lady of erthe, qwene of hevene, And holden emprice of helle. Stable sterne, here my stevene ffor all my frendes whare so þay dwelle, ?if I þere names I ?ow noght nevene, Defende þam fro the fendes of hell. Et benedictusBlyssed be þou eueremare, Mayden moder, mary mylde, Þy sone of þy body þou bare And þy fayred was neuere fylde. I byseke þe with ?ernynge ?are Þat þou praye to þy blissed childe, Of this werlde when I sall fare, ffro þe foule fende þat ?e me schelde. ffructusThe frute of þe makes me bothe full &amp; fede, Swete ih? mylde of mode, Till his bredyr gan he bede Als brede &amp; wyne his flesche &amp; blode. Mary, for thy maydenhede, Þou gif me grace to fang þat fode Before my dede þat I drede, He graunte me grace of gates gode. ventris tuiOf þy body þan was he borne, And þou with hym wroght wemles, ffor folyce fell oure fader byforne Ih? þe to moder he chese, Rede ros with-owten thorne, Þat byrde þou bare, þe Prince of pes. Ne lat my saule neuere be lorne Bot wyssed whare þy will es. Ihesus AmenIh? ware, noght þy mercy were, My gude ware noght worthe a bene. Thorugh meuynge of þat mayden mere, Þat mediatur is made in men. Now to lof lystens and lere, Swylke loue in lede I may ?ow lene Als present ?e þis prayere here, Hayle be þou, heven quene! 16. Mary, Pray thy Son for us Caius College Camb. MS. 383 Virgo rosa virginum tuum precare filium [p. 68] Alle ?e mouwen of ioye synge, fro heuene ys come god tyþynge, mary mylde, þat gode þyng, Iam concepit filium. Quene of heuene, wel þe be! Godes sone ys borene of þe forte make vs alle fre Ab omni labe criminum. Wanne þat he of her bore was, In a crache wyt hey &amp; gras, &amp; for houre synne diede on cros Surexit die tercia. Aftur hys ded, in hys vp-rysyng To heuene he toc hys vp-styyng, Þer he dwellus wyt-oute lesyng, Deus super omnia. Marie, modur wyt-oute wemme, Brytur þan þe sonne-bem, Þe has taken wyt hym ad celi palacia. To þe we makun houre mone, Pray for vs to þy sone, Þat we mowene wyt hym wone In perhennum Gloria. 17. Enixa Est Puerpera MS. Ashmole 1393 (Sum. Catal. No. 7589) A lady þat was so feyre &amp; bri?t velut maris stella Brow?t forth ih? full of mi?t, parens et puella. Lady, flor of all þing, rosa sine spina, Þat barist ih? heuyn king, gracia diuina. All this world was for-lore, eua peccatrice, til þat ih? was y-bore de te genitrice. Of al wymmen þu art beste, felix fecundata, To al wery þu art reste, mater honorata. Wel I wote he is þi sone ventre quem portasti; Then wol grant þe þi bone, Infans que[m] lactasti. Hou swete he is, hou meke he is, ullus memorauit; In heuyn he is &amp; heuyn blys nobis preparauit. Of all wymmen þu berist þe price, mater generosa, Grawnt vs all paradys, virgo gloriosa. 18. Ave Maris Stella Sloane MS. 2593 Aue maris stella, þe sterre on þe see, dei mater alma, blyssid mot Xe be, atque semper virgo, prey þi sone for me, felix celi porta, þat I may come to þe. Gabriel þat archangyl he was massanger, so fayre he gret our lady with an aue so cler. heyl be þu, mary! be þu, mary, ful of godis grace &amp; qwyn of mercy. Alle þat arn to grete wiþoutyn dedly synne, forty dayis of pardoun god grauntyt hym. 19. Hail, Star of the Sea B.M. Addit. MS. 37049 Aue maris stella dei Mater Alma. Hayle! se sterne, gods modyr holy, pray þu þi swete son safe vs fro foly þat walks in þis warld lyke vn-to þe se, Ebbyng &amp; flowyng ful of vanyte. ffor to al wretches þat wil for-sake þair syn þow schynes as a sterne þaim redy to wyn, And euer-more redy for vs to pray To gytt vs forgyfnes withouten delay, Of al oure synnes &amp; gret trespes Þat we hafe done both more &amp; les. Now, swete lady both meke &amp; mylde And moder of god, mayden vnfyled, Crowned abofe al angels, qwene of heuen, Blyssed art þu þerfore euer-more to neuen. þow pray þi son to gif vs grace our lyfe to mende And his byrnyng luf in-to vs sende. Thynk on gode, lady, þus for vs to praye, þat we with þe may dwelle for euer &amp; ay. Amen. 20. Mary, Bright Star of Heaven and Holy Church Univ. of Edinburgh. Laing MS. 149 O farest lady, o swetast lady, o blisful lady, hewynnis quheyne. O sterne so brycht, þat gyfys lycht til hewyne &amp; haly kyrk, Þi help, þi mycht grant ws ful rycht. Raik throw þire clowdis dirk; fra hel sa fel conwoy ws clene: one þe, mare, þus most I meyne. thow ruby red, þat rasis ded and grantis synnarise þare lyf, for til remeid þe fendis pleid quha can þi help discrif? but þe, lady, quha may sustene þare warldly lustis bath scharp &amp; kene? Þow wel of grace, ostend þi face quhen ded sal ws persew. away þow chase of fendis þe brase; ask at þi sone Ih?, one ruyd his blud þat bled betwene for oure traspass, before þin eyne. now, lady myne, þi ere inclyne to me þi seruitour. quhen I go hyne, hef my saul fra pyne. þow keip it in þi cwre, In place quhare grace ay growis grene, foreuer In ioy þar-til contein. O farest lady, o swetast lady, o blisful lady, hewynnis quheyne. 21. Hail, Queen of Heaven Arundel MS. 285 Haill! quene of hevin &amp; steren of blis; Sen þat þi sone þi fader Is, How suld he ony thing þe warn, And thou his mothir and he þi barne? Haill! fresche fontane þat springis new, The rute and crope of all vertu, Thou polist gem without offence, Thou bair þe Lambe of Innocence. 22. Ave Gloriosa Arundel MS. 285 Ane deuoit orisoun To oure Lady The Virgin mary, Callit Aue Gloriosa Haill! Glaid and glorius, Haill! virgin hevinnis queyne, Haill! grane maist glorius That Is or euer hes bene— Off the, mary, I mene. Haill! plant maist Precius ffor manis medicyne, Thow wesche all vicius The flesche for to refrene And keipe our conscience cleyne. Haill! cumly cristell cleir Aboue þe ordouris nyne, Als blith as bird on brer, On ws synnaris to schyne Off thy deuoit doctryne. HAill! CRistis mothir Deir And doctrix maist diuine, Oure harmes for till heir Thy eir till ws inclyne, And saife our saulis fra pyne. Haill! Seder Scheyne, Haill! virgine cleyne, Ay glemmand into glore, Haill! cipros greyne, Haill! fra the, Soleyne, Our saullis saif fra Sore, To synnaris send Succour. Haill! well &amp; weyne Off grace bedeyne, Till cairfull creatour; To the we meyne Oure caris keyne, Thou art our trew tressour, Off bewte the mirrour. Thow flagrant flour Off sueit Sapoure, Haill! Deire Dochter of Ann, In thy closour our Saluiour Wes Iounit god and man, In the oure grace began. Haill! brichtest Sterne, Haill! licht lucern, Off vertu well but vice, Thow ws gouerne ffra feindis Inferne, O port of parradice, Thou precius perle of prise. O mary meik, we the beseik, Befor þe Iuge quhen sall meit, Off thy prayer we þe require, Defend ws fra our fa On dreidfull domesday. O madin myld That bur þe child, Quhilk for the gilt And gret misdeid He sore did bleid On croce on gude friday And wesche ws fra all wa. Thow art the band of our blising, Doun discending fra dauid king; Our souerane of þe did spring, The way of verryte, O mothir of mercy. PErfit plesand and moist benyng, But pryde, pacient attour all thing, Thy haly hand to bliss ws bring, Thou trone of Salomone, Thou fleis of gedeoun, Thou mothir and mad allone, But carnall corrupcioun. Thou cheif of chaistite, Thow well of virginite, At the we seik suppley Agains our enemye. BEfor our Lord Meis all discord, Thou be our beild fra blame; We be restord To ferme concord, Beseiking his haly name. HAill! wilsum wicht Thow counsall richt ffra falset and defame, Mothir of mycht, Baith day and nicht Scheild ws fra Syn &amp; schame. Thow cleir clarite Off Sapour sueit, The haly spreit The purifyit, And maid the meit Our blis to beit, Specull of pulcritude, Thou seid of Sanctitude. ffor grace we greit Befor thy feit, With teris weit And hert contret, Thi mirthis meit In hevinnis streit Schawand thy Celsitude With glore and gratitud. Haill! fairest forme of face, To saulis succour send, And Len ws tyme &amp; space Oure mis for till amend, ffra dewillis ws defend. Haill! ground of all our grace, We ws to the commend; The blis of hevin ws brace, Off þis warld quhen we wend. Amen finis. 23. Ave Regina Celorum, I Trinity College Dublin MS. 516 A deuowte salutacion of Aue regina celorum Haile be þu, maide, modir of crist! Haile be þu, blessidest þat euer bare childe! Haile! comeli quene, mari þu hight, Haile! nory of goodnesse, maide so milde, Haile! fairest floure, þat neuer was defilid. Haile! wit and welle of al visdom, Haile! loueli lely þat syne exilid, Aue Regina celorum. Haile! rose ryal, comfort of care, Haile! blessid ladi bothe faire &amp; bright, Haile! swete salue for al maner sare, Haile! lanterne of light brening light, Haile! blessid berde in þe is pight, Haile! ioye of mankynde boþe al &amp; sum, Haile! pynacle precious in heuyn be right, Mater regis angelorum. Haile! crownde quene, fairest of alle, Haile! flouer on þe feld, ouur blisse on-brad, Haile! to whom women do calle, Altyme þat þei ben hard be-stad, Haile! whom al þe fendys drede And euer schul in-to þe day of doum. With maydenis milke þi sone þu fed, O Maria flos virginum. Haile be þu, fairest þat euyr god fand! Haile be þu rechest of al tresoure! Haile! lampe euyr lightand, To hie &amp; lowe, riche and poure, Haile! spices swettest of al sauoure, Haile! of whom oure ioye gan coum, Haile! of alle wemen frute &amp; floure, Velut Rosa vel lilium. Haile be þu, godely ground of al grace! Haile! blessid sterre shini[n]ge on þe see Haile! counfortable counfort in euury case, Haile! aftur god chefe of charite, Haile! wit and welle of al merce, Haile! þat bare oure lord ih? al &amp; sum, Haile! tabernacle of þe trinite, ffunde preces ad filium. Haile be þu, virgyn of al vertues! Haile! blessid modir þat al may wilde, Haile! noried norse of swet Ihesus, Haile! mari, mode[r] &amp; maide milde, Now lady to thi sone þu say, That we may come to his kyngdou[m]. ffor me and al cristen þu pray, pro salute fidelium. 24. Ave Regina Celorum, II Porkington MS. 10 Oft all þe bryddus þat euer ?eyt were, so fayre, so freche as þer is wone, Was neuer ?eyt my?t be here pere, Made of fleche, blode and bo?e. This bryde sche ys wittouttyne pere, And perles euyre-more schall be; Wherefore I þynke, in good manere, To hayle here witt an aue. A blessyte frut schew forthe gane bry[ng], ffor vs dethe soffyrde alle &amp; somme; There-fore to hure now wyle I synge, Ave regyna celorume. hayle be þu! mare, bleyssyd foode, And blessyd mot þu euyre be! Thow se þy sone vppon þe rovde; ffor owre syne dethe soffyrd he— he was full mercyfull &amp; ful good, When he for vs syche payne wold dre; His mercy passyt? all erthely good. þer-fore we pray þe with hert fre, þu helpe vs, lady, as þu may beste, And gravnt vs þat we may come There þu art callyd, witt most &amp; leste, M[a]tere regys angelorum. Hayle be þu! now wyrgyne clere, The holly gost ly?t þe witt-In; Thow bare a chyld of gret powere, A neuer was fylyd witt no syne. Thow stod full stylle witt myld chere And hyme consaywyd witt mykyl wynne. He perssyd þi wombe as son soo clere, And ?eyt þu was a cleyne wyrgyne. Of alle wyrgyns, þu art callyd modyre, þat euer bare lyfe vndyre-nethe þe sone, I say by þe &amp; by no nodyre, O mater flos virginum. Haylle be þu! quene moste comely, þat euyr was formyd both fare &amp; nere! Therefore I hayle þe worschypfully— In all þe world was neuer þy pere. Thy sone ys kynge moste worthy &amp; my?ty, ffor ouer alle thyngus ys his powere. And welle I wote &amp; lefe fully he wylle deme þe best prayere; þerefor þu pray þat bleyssydfull kynge, þat þe blys in-with þe may wonne, þere as þu art euer, with ray schynnyng Velud rosa wel lylyom. hayl be þu! now fayrryst of face, Thyn eerys to vs þu wolt inclyne. We pray þe pray for ovre trespas, þat we be sawyd frome helle pyne. þu gravnt vs for þi mekull grace, as þu arte emprys of helle &amp; heyuyn, Defend vs frome þe ffeynndus mallys, And lete vs neuer with hyme be evyne. To þe, lady, now dewoutlye We aske hit witt dewocyoune, That þu pray for vs full herttely, ffunde preces ad felium. Hayle be þu nowe! most worthy flovre That euer was vppone þe grovnde, ffor þu arte emprys of þe hey?thyst tovre That euer ?ete was I-fond. In þat hyþe place þu hast hovnowre, As þu arte worthy, of fre &amp; bond, ffor þer ys Ioy with-ovte dolovre, And blyse euer-more I vndure-stonde. Vnto þat blys, lady, vs brynge, Where þu art quene of alle and some; þu pray þi sone, þer he his kynge, Pro salute fydellium. þu grant vs, lady, ovre askynge, As we can to [non] nodyre calle; But when we euer eyllys anny þinge One þe we cry, bothe one &amp; alle. þer-for, lady, make herkenynge Vnto vs synfull or þat we falle, That we may at oure hyndynge To dweylle with þe in þi hy?e halle. Now, lady, make vs þis be-heste, That we may come to þe alle &amp; some— Then may we synnge, bothe Most &amp; leste, Ave regyna celorome. Et C. 25. Salve Regina MS. Bodley 423 (Sum. Catal. No. 2322) Salue regina Heyl! comely creature curteys of kynde, Chaast quene of konnyng, of comfort &amp; counsail, The moderhed of thy mercy to oure soules sende, Worthily to thy worship that we may say ‘al heyl’. Lijf &amp; likyng in the lay allone Whan þe swetnesse of our saueour þe dide assaile, Now helpe vs, our hope in oure mykel mone, Meue up our myndes to the, &amp; merciful moder, al hayle! As careful caitifs &amp; combred we crye, Outlawes &amp; outcastes, the sones of synne, As the heires of eue to thy pyte we preie, Weilyng &amp; wepyng, thy welthes to wynne. In this dale of dolour dresse vp our dedes, Holyest of halowes hyghe, the we preye, Our speker &amp; our spye, specialy now spede vs, Turne towarde trespassours thin almesful eye. And ih? that is gentel, bountiful &amp; blessed, the fruyt of oure feith &amp; fode of þy wombe, shewe vs his shinyng after þis exile wrecched, Merciful maide, helpe vs wiþ thyn honde. Mary, moder &amp; mayden, cherissher of þi chirche, euerlastyng gate of ioye and of eese, refresshe vs wiþ þy refute, wel þat we may wirche, the fader &amp; thy fode graunte vs to plese. Meke mayde &amp; mylde, softe &amp; right swete, the praiers of thy peple gadere with thy grace, the lust of oure leudenes lere vs to lete, teche vs þe trewe way to take &amp; to trace. Oure sorwe &amp; our siknes shewe to thy sone, that pricked was &amp; peyned &amp; clenched on þe cros: to dryue downe our deth his manhod he nome that doolfully dyed and richely aroos. After þe birthe verrely clene maiden þu were; goddys moder, mary, haue mynde on our preiere. 26. An Expansion of Salve Regina B.M. Addit. MS. 37049 Salve Regina Hayl! oure patron &amp; lady of erthe, qwhene of heuen &amp; emprys of helle, Moder of al blis þu art, þe ferth, Of mercy &amp; grace þe secunde welle. lyfe come of þe, as þe sownde of a bell Swetnes, þu art both moder &amp; mayde, Oure hope with þe þat we may dwelle Hayl! ful of grace as gabriel sayd. To þe oure socour, our helpe, oure trust, We crye, we pray, we make oure complaynt, Exylde to pryson fro gostly lust. þe childer of adam, þat so was ataynte Of eue our moder, here, ar we dreynte. To þe, þat byndes þe fendes whelpe, We sighe, we grone; we wax al faynte Wepyng for sorow, gode lady, now helpe! Wepyng for syn &amp; for oure payne, In þis derknes oure tyme we spende; Of teres þe comforth is a swete rayne, In þe wayle of grace it will discende. Hafe done, gode lady, grace is þi frende; þerfore send vs sum of þi grace. Oure aduocate, make vs a-fore our ende Oure synnes to wesche whils we hafe space. Þi mercyful eene &amp; lufly loke Cast opon vs for oure disporte. And Ih?, þi babe, þat þi flesche toke, So blyssed a lord, make vs supporte, Þat fruyt of lyfe may vs comfort. Of þi wome þe fruyt may suffyse To vs, whorby we may resorte, Aftyr þis exyle, to paradyse. Exyle is greuos in þis derk werre; Schewe vs þi lust, þe stronger to fyght. Benygne lady &amp; our se sterre, O buxum lanterne, gyf vs þi lyght. O meke, o chaste, o blistfull syght, O swete, o kynde, o gentyll &amp; fre, Mary, with Ih? þat Ioyful knyght, Hayle &amp; fare wele! &amp; þinke on me! Amen. 27. Regina Celi Letare, I MS. Laud Miscell. 213 (Sum. Catal. No. 1045) Quene of heuen, mak þu murth, &amp; prays god with all þi myght, for of þe he tok hys burth, þat is heele, lyf &amp; lyght. He rose fro deth so sayd he. Save vs gode, in nede moste! pray for vs þe trinite, ffader &amp; sone &amp; holy gost. 28. Regina Celi Letare, II Pepys MS. 1236 (Magdalene Coll. Cambridge) [R]egina celi and Lady, letare, Lemyng lely &amp; in place of lyght, Quia quem meruisti portare Ve ben sett sempiterne in his syght. Resurrexit as he sayde to the By myracle of his grete myght. Into heuyn ascendyd with humanyte, Aboue the orders of Angelys bryght, Gloryouse lady, gete vs that ryght To thi ryall mansyon vnto be nome, After the deth when we be dyght, Maria virgo virginum. O kynde curatrix, to thi caytif kyd, To cure oure sore þou keptyst a corn. With-in thy bowelys thow bare a bryd, The blessedyst blossum þat euer was born, Oure holy lorde on the was hydde. By hyrying of a Angels horn, A mansuete message was the amydde, Godys moder to be callyd at euyn &amp; morn. Lykly, lady, we were to be lorn, And cast in seruage all &amp; sum; Make vs be founde thy face beforn, Maria virgo virginum. O pia, precyous, pure princes, Pynnacle of price of thre persones, Too bemes of blysse is thy bryghtnes, Y-blessyd be ye in blode &amp; bones! Thy louely lyppys of bryghtnes Lappe me fro longyng, lady, ones; As ye be mayde of all myldenes, &amp; ther-to ryght, agayn all mones. Thy dwellyng is in worthy wonys, Exaltyd into þat heye solum. Good lady, gouerne us fro gronys, Maria virgo virginum. O clemens, castell of chastyte, Coruna cristi, comely thyng, Tabernakyll of the trynyte! Full tendere was thy trewe louyng. O Ioye, generosa of Iesse, Ih?, thy Iewell, is oure Ioyyng. O spes nostra, specyous to see, Salue regina, to the we syng! O mons, swete mary, when þat we myng, The Fendys malyce hit doth ouercom. Pray for vs to cryste, oure king, Maria virgo virginum. O dulcis diamounde, deyre damesell, Domina mundi, thow delykat dame, Tronus dei thow art to tell, Intemerata, turtyll tame. O speciosa, syttyng in selle, Þou saue vs sothly fro Satanas is shame, Crist for vs, þat Iewys didde kelle, Þat kyndely of thy cloyster came, That babe hath bought vs fro oure blame, Hys eyre to be euer in eternum. Godis moder, gare vs to haue heuynly game, Maria virgo virginum. O oryens splendryx, in syght specius, As the splendaunt sonne sytth in space, So shewyth your symylytude most glorius To euery gost growyng in grace. O prudent, puella precius, The patron of heuyn pleyd in thi place. O very Virgyn most vertuus, &amp; worshep ouer all wymmen þou hase, Thyn humylyte exaltyd hase Thy blod, þat wyll be to thy chylde bocsum, Neuer to dwelle in hell duras, Maria virgo virginum. O sancta saluatryx, sett in saluacion, Se to thy seruantys þat thei ben sure, &amp; put hem fro preuarycasion; After ry?tfullnys do not reddure. Lett no?t creaturys of thy chyldys creacyon Be vnder the caytyuys of hell cure. The well of mercy may make mediacyon, Agayn all mysse that passyt mesure. O quene, full queme to euery creature, Pray that we may to the com, To se thy trone &amp; thy tresoure, Maria virgo virginum. 29. Regina Celi Letare, III Cambridge Univ. MS. Kk. I. 6 Regina celi, letare, Where-thourgh the worde was wrought þan, Whan Gabriell grete þe on his knee, In whome fyrste þis worlde began. ‘Aue,’ he seyde to þe sertayne, ‘Gracia plena, god is with the,’ Where-thourgh þou conseyuedyste god &amp; man, Regina celi letare. Quia quem meruisti portare Kyng, Emperour of heuene &amp; helle, And þou, moder &amp; mayden clene, That neuer was ffyled in flesche ne ffele. Thy pyte spryngeth, lady, as doth a welle, Vn-to alle synfull þat serue the, Where-fore, lady, to þe we melle, Regina celi letare. Resurexit sicut dixit, That for vs lay dede in a stoone, And resyd he was from deth to lyth, And al to saue vs ffrome oure foone. Than were þou, lady, wel be-goone, Whan þat þy sone to Heuene gan flee, Wher-fore þe Angeles Ioyede echoone, Regina celi letare. Ora pro nobis ad deum, As ?e are sche þat neygheth hym nere, Vn-to þy blisse þat we may come, What þat þou seyste he wyl þe here; Wher-fore we pray þe, lady dere, Oure Auoket þat þou wylte be, As ?e to-geder were bounden in fere, Regina celi letare. Here enduth regina celi. 30. The Five Joys of Our Lady Cotton MS. Caligula A. ii Quinque Gaudia 1 Heyl! gloryous virgyne, ground of all our grace, Heyl! modere of crist in pure virginite, Heyl! whom the son of god ches for his place, Send from above down from the faders see. Heyl! with thyne ere conceyvynge, send to the The message be gabryell, in this wyse seynge, ‘Heyl! full of grace, oure lord ys with the.’ Heyl! with thyne humble hert to it obeying. 2 Heyl! that with god so priuy art and pleyne, Among all wymmene blessed most þu be. Heyl! that conceyved and bere with-outen peyne The second person in the trynyte, Heyl! chast lyly descended from Iesse, Heyl! cristall clere, Heyl! closet of clennesse, Heyl! blessed burioun, Heyl! blome of all beaute, ffayrest of fayre, aye flowryng in fayrnesse. 3 Heyl! emperyse of heuen hyest of astate, Heyl! mayden makelesse, heyl! moder of pyte, Heyl! queene of counfort, of counfort desolate When thou thy chylde sawe dying on a tre. Heyl! whos vprisyng full shynyng was to þe, Heyl! that oure mescheves old hast new redressed, Heyl! be whos meene this lord hase made vs fre, The fruyt of thy wombe, ay be he b[l]essed. 4 Heyl! stydfast sterre with stremys lemyng ly?t, Heyl! that beheld full clerely with thyne eye Thy son ascendynge be his propre myght, Peersyng the clowdes in-to heuen hye, Wher it was sayde to hem of Galelye: ‘Why merveyl ye thus lokyng vp in veyne? This lord þat thus Ascended my?tylye, Ry?t as he stey, he shall come doun Ayeyn.’ 5 Heyl! floure of vertu, whos feyrnesse may not fade, Heyl! rose on ryse most holsom of odoure, Heyl! whom the holy gost can Ioye, and glade In the assumyng vp in-to his toure. Heyl! comely queene, there crowned with honoure, Heyl! mediatrice and mene for man-kynd, Heyl! salue to seke vs synners send socoure, These Ioyes fyve empryntynge in oure mynd. Amen. Explicit. 31. The Five Joys of Our Lady, with Acrostic MS. Bodley rolls 22 (Sum. Catal. No. 30445) Sancta Maria [M]yldyste of moode &amp; mekyst of maydyns alle, O modyrs mercyfullyst, most chast þat euer was wyfe, Worschypfullyst of women þat were, ?et be, or schalle, Parfytst of a prayowre, þe best þat euyr bare lyue, Whose salutacyon was fyrste Ioye of thy fyve, Whan gabriel seyde ‘hayle mary ful of grace’— wyth þe wheche worde þe holy gost as blyue Wythyn þi chest hath chosyn a ioyful place. [A] secunde Ioy hadyst þu whan cryst ih? Of þe was borne &amp; ?et was þu a mayde; ffor company of man thou nevyr knewe. Chylde forth þu brynge, but wyth wordes þat wer sayde Of þe aungel; whom of þu wher a-frayde Tyll he seyde, ‘mary, loke þu drede nowte, Plucke vp thyn herte and be no thyng dysmayde, ffor thys hye werke almyghty god hath wrowte.’ [R]ysyn from dethe to lyf that ys eterne ys thy swete son, ascend vp on hye In-to a trone above the stremyng sterren, Wher aungellys syng a-bowte þe chererchy, Lovyng þat lorde wyth heuynly melody, As kyng of kyngis, whose regne schal euer endure. Lo! gracious lady and modyr of mercy, Thys was thyrde ioy of thy blest auenture. [I]n solempne wyse assumptyd wyth a songe Of cherubyn, thy forthe ioy to atteyne, was þi body and thy sowle aungellys amonge, vnto thy son browte vp yn febus wayne, wher personys three yn O god sytte certeyne. Of whose presens ryght ioyful mayste thow be, ffor, as scrypture in holy bokys sayn, Thow conceyuydyst clene that holy trinite. [A]nde they alle three of on affeccion haue chosy the cheffe, the quene for to be Of heyvyn and erthe, wos coronacione wes thy fyffte ioy wyth grete solempnyte. Now blyste lady, flowre of virginite, Graunt vs thy grace oure lyvys to a-men[de], That we may come here-aftyr vnto the, Vnto þat ioye whyche nevyr schal haue ende. [p]ryncese, pray to thy sone, [i]n worschyp of þi salutacyon, [p]erpetually þat we may wone [w]yth hym, yn hys hy domynacione, [e]uyr lastyng to lyue yn þat mancione. [l]lady, graunt vs thys sayde supplycacione. 32. An Orison to Our Lady by the Seven Joys Cambridge Univ. MS. Ff. 1. 6 Most glorius quene, Reynyng yn hevene, Stere of the se, of all this worldell lady, I be-seche you for all youre Ioyes Sevene, In this grete nede sende cumforte and mersy. And ther as mane can schape no remedy, Schew ye youre myght, youre grace &amp; your goodnesse To youre sarvant that lythe in grete dystresse. Preves I-now ther ben of youre pete, ffor ye fayle none that can haue afeccyun Vn-to youre grase; so larche is your bownte That all the worlde by you hath consolacyun. Youre blessed sone hyryth youre orysoun And grantyth you all thyng ye woll hym pray; What ?e desyre, þat can he not gaynesay. Hertes sorow and verry ynvarde drede Maketh me fle to youre grace for socowre, ffor ye neuer yit faylid none at nede— your grete mercy so fre is euery owre. Now swete lady, ryght as ?e be the flowre Of all womene, the chef helper in dystresse, Torne all my woo into Ioy and gladnesse. 33. A Salutation by the Heavenly Joys Royal MS. 17. A. xvi Hayll be þu, qwen of gret honour! our lord þi hert has fild wyth grace. Of mede &amp; ioy þu bers þo flour þu pas all santis be-for gods face. Haill be þu, spouse of gods chesyng! Os son today in erth gifs lyght, So my clernes gyfs lyghtynyng Til all þo courte of heuen full bryght. Hayll! wessell full of all godnes, All heuenle courte dos þi byddyng &amp; worchyps þe wyth gret suetnes, Os qwen of all wyth-oute irkyng. Hayll be þu, may of hegh lifyng! Whos will &amp; godis ar ay both on, Þer-for he grauntis þe þin askyng, ffor whom þu prays he warns þe none. Haill! oure comforth, alway at nede after þi will þi seruand her, our lord reward &amp; gife þaim mede in heuen &amp; erth wyth santis seyr. Haill! fair moder of criste Ih?, Þat sitis nest god in trinite Schinand in flech, of all vertu is non þe like ne neuer sall be. Haill be þu, flour of women all! þu art sikyr þat þes ioes sewen Sall neuer decres ne ?hit doune fall bot last in blis alway in heuene. ffor þes sewene ioes, for hus þu pray, moder of criste þat hus has boght, Þat he hus kepe both nyght &amp; day &amp; set in hym our luf &amp; thoght. Criste ih?, lord of maieste, Þat has in heuen wyth gret lowyng Worchipt &amp; set þi moder fre in ioy &amp; blis of all likyng, Þu graunte hus grace thorgh her prayer, þi will to do all oure lifyng, &amp; kepe hus ay fro perels here, &amp; graunte scho be at our endyng hus to defend fro our enmys, &amp; comforth hus wyth þi mercy, So þat we may in paradice Wyth þe &amp; her duell endlesly. Amen. 34. The Seven Joys of the Virgin in Heaven, I Henry E. Huntington Library, MS. HM. 127 Hit is y-founde and y-write þat oure lady apered to seint Thomas of caunterbury and badde him and tau?t him to worschipe here for þe seuene ioyes durable and euerelastinge þat sche haþ now in heuene as wel as hede ede now for þe five temperal ioyes þat he hadde on erþe þe which beþ passed and þese beþ þe seuene þat folweþ. Be glad, of al maydens flourre, Þat hast in heuene swich honoure To passe in hye blisse Aungelys and oþur seint? also; Þe ioye is nou?t like þer-to Of eny þat þer isse. Be gladde, goddis spouse bri?t, Þat ?euest þer gretter li?t To þe heuenli place Þan euir dede sunne on erþe here When hit was bri?tis and most clere In þe midday space. Be glad, of vertues vessel clene, To whom obeiþ as ri?t quene Þe court of heuen on hy?e, And worschipeþ wiþoute stynting Þorwe þankinges and be blessing And endeles melodie. Be glad, moder of ih? dere, Þat spedist alle way þi prayere By-fore þe Trinite. As god wil, suich is þi wille; Þere may no wi?t sinful spille On whom þou hast pite. Be glad, moder of heuene king, Swich he wol, aftir plesing, To þi seruaunt trewe Graunt boþe mede and reward Here and also aftirward In Ioye þat euer is newe. Be glad, mayden and moder swete, Next þe sone þou hast a sete, I-glorified blisfulli. And þis we saddely beleue, But how, openly descriue Ne may no þing erþeli. Be glad, of oure gladnesse welle, Þat art seker ay to dwelle In mirþe þat haþ non ende, Which schal neuer were ne wast; Þer-to bringe vs, moder chast, When we hen wende. Þus, þou blessed quene of heuene, I worschipe þe wiþ ioyes seuene In alle þat y may. When y schal leue þis soreful lyf, Be to me redy in þat strif, Lady, y þe pray. Lady, for þese ioyes seuene And for þi gladnesse five, Bringe me to þe blisse of heuene Þorwe grace of clene lyfe. 35. The Seven Joys of the Virgin in Heaven, II Henry E. Huntington Library, MS. HM. 142 Septem gaudia beate marie Gaude, of uirgins þe freshest floure, In maydenhede a launtern of odour, In reuerence, worschippe and honour, Transcendens splendiferum, The princes of aungelis in Ierachie, The beaute of blessed seyntes so hi?e, Passynge also by alle clergye A dignitate munerum. Gaude, spouse of god, so clere As the ly?t of þe day þat schynethe here, By cours of þe planetis in the spere Solis datur lumine. So þou makest þat glorious cite In pees Ioye by the syght of the, Schinynge and schewynge in alle degre Lucis plenitudine. Gaude, uessel of alle uertu, Schinynge as heuen in hyde and hewe, At whos commaundynge hangeth ful trewe Tota celi curia, The blessediste and benigneste þat euer grewe, Worthyeste and clenest þat euer man knewe, Moder and norice of criste Ih?, Veneratur in gloria. Gaude be þe, bonde of ful good wille, As loue to loue that neuer thou?t ille In parfyte charite and pite þer-tille Iuncta sic altissimo, That what so euer thi wille be May don for man to make us fre Aske and þou haste graunted the A ih? dulcissimo. Gaude, moder of wrecches wilde, The fader of heuen þat gat þi childe As a fre kynge to his dou?ter mylde Dabit te colentibus A couenabel rewarde to his mede And ordeyned so him þat he schal spede, A sete for thy loue where is no drede Regni in celestibus. Gaude, mayden cristes moder, Thow art oure voket and he oure broþer— Oonly þou seruyd þis and noon oþer, O virgo piissima, Aboue alle creatures for to bee, In sight, astate and dignite, That thow art þe holy trinite Sessione proxima. Gaude, mayde and moder clene, Siker and sure, fayre lady schene, Be graunt of þe godhede—þis I mene, Quod hec septem gaudia, Thei schal neuer sclake, thei schal neuer sece, Nor neuer fade ne neuer decrece, But be freshe and dure and euer encrece Per eterna secula. Amen. 36. The Seven Joys of the Virgin in Heaven, III Harley MS. 372 Gaude flore virginali Ioy, blissid lady, with pure virgynal floure! And honoure special, transcendyng vp on hee In-to the ioyful heuenly toure Where prynces of aungels inhabite bee. Above all seyntis there pight is thi see, Thorowh dignyte of thi giftis, evire to dwell, the which be so grete that tong none can tell. Gaude sponsa cara dei Ioy, derword spouse of god almyght! for as the sonne the day lightyns with his beemys clere, So plentevously, of peace thou givys the light to thoo þat in this world bene leuyng heere. Derknesse is noone where þu art neere, O glorious lanterne, euyre shynyng bright; thi sone to love and drede, optene vs will &amp; myght. Gaude splendens vas virtutum Ioye, vessel pure of vertuous shynyng! to whos bekenyng &amp; call, both more &amp; lesse, al the heuenly court is euyre inclynyng, the to honour &amp; worship as weel worthi is. The, ih? modire, wele &amp; gladnesse with laude &amp; glory, euyre on the call Angels archaungels &amp; oþer seyntis all. Gaude nexu voluntatis Ioye with þe, bande of blissid wilfulnesse, &amp; with þe, bande of parfytt luf &amp; charite! So to that god ioyned þat most myghti isse that þi askyng graunte euyre wil he. Ih? þi sone, most of benygnyte, ay to þi desyres wil accord &amp; assent, and hym euyre to please is þi will &amp; entent. Gaude mater miserorum Ioye, pytevous moder of syners! þat one þe call for releyse of þer synne &amp; þer trespace: for þi luf, þe fadur of þeise worldis all graunte to theme pardone, mercy &amp; grace, &amp; after in heuyne both seete &amp; place With him in blisse euyre to be. thus synners be sauyd, lady, thorogh help of the. Gaude virgo mater xpi Ioye, blissid lady modire of crist Ih?! for þu, most blissid virgyne, deseruyd hath alone þat þi seete gloriously piyht shuld be nowe all-ther next ioyned to þe holy trynytees trone; Where þe seyntis of heuyne þe worschip euerychone, With ympnes &amp; canticles &amp; organs emang, &amp; oþer melodies moo than mans hert think kane. Gaude virgo mater pura Ioye, blissid virgyne, cristis modire pure! Euyre dwelling sure &amp; in certante Þat theis Ioies to þe schal euer stand sure, &amp; neuer more decrece ne neuer lessyned be, but fresshly florissh &amp; encrece in eternyte. þus in endlesse blisse ay shal thow dwell, queene of heuene, lady of erth, Emperice of hell. O Sponsa dei electa O, thou chosyne spouse of god, blissid moder also of oure lord ih? crist þat vs ful dere hath boght, Sett vs in þe right way, þat we may surely go vp to eternal blisse, þer-of þat we fayle noght, where peace is &amp; glory newe dayly in broght. And with þi pitevous eeris here vs whan we call, And suffir vs neuer to þe fend to mak oure soulys thrall. Amen. 37. A Song of the Assumption Cotton MS. Caligula A. ii Veni Coronaberis Surge mea sponsa, so swete in sy?te, And se þy sone in sete full shene! Thow shalte a-byde with þy babe so bry?te And in my glorye be, &amp; be called a qwene. Thy mamelles, modur, full well I mene, I hadde to my mete, I my?te not mysse. Aboue all creatures, my modur clene, Veni Coronaberis. Cum, clene Crystall, to my cage. Columba mea, I þe calle, And se þy sone, in seruage ffor mannus sowle was made þralle. In þy place þat ys princypall I playde pryuely wyth-owte mysse. My herytage, modur, haue þu shall, Veni coronaberis. ffor macula, modur, was neuur in þe, ffilia syon, þu arte þe flowre! ffull swetely shalte þu sytte by me, And were a crowne wyth me in towre; And all myn angelles to þyn honowre Shall þe worshyppe in heuen blysse. Thow, blessed body þat bare in bowre, Veni coronaberis. Tota pulcra es to my plesynge, My modur, princes of paradys! A watur full swete of þe shall sprynge, Thow shalte a?eyn my ry?tes ryse. The welle of mercy, modur, in þe lyys To brynge þy blessed body to blysse. And all my sayntes shall do þe seruysse, Veni [coronaberis]. Veni, electa mea, to myn an hy?e, Holy modur &amp; mayden mylde, On sege to sytte me bye, That am þy kynge &amp; þy chylde, Holy modur, with me to bylde, Wyth þy blessed babe þat ys in blysse— That virgyn þat was neuur defylde, Veni [coronaberis]. Vox tua to me was full swete Whene þu me badde, ‘babe be stylle’. ffull goodly gone oure lyppes mete, Wyth bry?te braunches, as blosme on hyll. ffauus distillans þat wente wyth wylle Oute of þy lyppes whene we dede kysse. Therfore, modure, þys ys my skyll, Veni [coronaberis]. Veni de libano, þu lylye in launche, That lappes me louely wyth loulynge songe! Thow shalte a-byde wyth þy blessed braunche That so solemply of þe spronge. Ego, flos campy, þy flowre, was fonge, That on Calverye cryede to þe ywysse. Moder, ?e knowe hyt ys no wronge, Veni [coronaberis]. Pulcra ut luna, þu bere þe lambe, As soone þat shyneth moste clere. Veni in ortum meum, þow?ty damme, To smelle my spyces &amp; erbes in fere. My place ys py?te for þe plenere, ffull of bry?te braunches &amp; blomes of blysse. Cum now, modur, to þy derlynge dere, Veni [coronaberis]. Que est ista so vertuus, That is celestyall for oure mekenesse, Aurora consurgens gracyous, So benygne a lady of fyne bry?tnesse, That ys þe colour of kynde clennesse. Regina celi, þat neuur shall mysse Thus enþeth þys songe of gret swettenesse, Veni coronaberis. 38. The Coronation of the Virgin, I B.M. Addit. MS. 20059 The infinite power essenciall, Me thoght I sawe verrement, Procedyng from his trone celestiall To a dere damsell that was gent. Songes melodious was in their tent, Of Angells synging with gret solemnyte Before a quene whiche was present, Ecce virgo Radix Iesse. Tota pulcra, to the lille like, She was set withe saphures celestiall; The odour of hir mowthe aromatike Dyd coumford the world vnyuersall, Moche clerer she was then the cristall, She is the flowre of all formosite, Devoide of actes crymynall, Ecce virgo Radix Iesse. Oleum effusum, to languentes medsyne, O maria by denominacioun, Fulgent as the beame celestyne, Called vnto hir coronacioun. Phebus persplendent made his abdominacioun, Devoidyng all in tenebrosite, ffor gret love of hir exaltacioun, Ecce virgo Radix Iesse. Ryght diligent were the mynstrells divine, Trones and dominaciones for to expresse, Angells, Archangells dubbit in doctryne, To mynystre to þat regall arayed in rychesse. The prynce perpetuall spake to that pryncesse, Smylyng in his suavyte, ‘Columba mea, the Cloystre of clandnesse Ecce virgo Radix Iesse.’ ‘Surge, true tabernacle of virginite, Bothe mother and maiden inculpable, Cum furthe of thy consanguinite Vnto glorie incomparable.’ Then kneled this oryent &amp; amyable Before the pellicane of perpetuete, And he crowned that Regyent venerable, Ecce virgo Radix Iesse. By the spectable splendure of hir fulgent face My sprete was rauesched, &amp; in my body sprent, Inflamed was my hert with gret solace Of the luciant corruscall resplendent, Then this curious cumpany in-contynent Withe the seraphynnes in their solemnyte, Solemply sang this subsequent, ‘Ecce virgo Radix Iesse.’ O Deifere delicate and doghter dyuyne, Mother of mercy and meyden melleffluus, Devoide of dysseyte, dubbet in doctryne, Trone of the trinite, treite thow for vs. Vs defende from the dongeon dolorous, And bring to abide in blisse withe the, There to love our godd most glorious, Ecce virgo Radix Iesse. Dulcis amica dei, rosa vernans, stella decora, Tu memor esto mei dum mortis venerit ora. Spes nostra Iesus maria. 39. The Coronation of the Virgin, II Harley MS. 2255 Vndir a park ful prudently pyght, A perillous path men passyd by, There herd I a melody of myght, Scandaunt on skalys above the sky, Aungellys exaltant, bothe lowde and hih, Tenours, trebelys, many a meene ther was: they sett ther song ful sapiently, ‘Benedicta sit sancta Trinitas.’ The Clowdys they cleeff, the sky to clere, The day fro dirknesse made devisioun, byrdis they buskyd fro breere to breere— thus fyned the firmament at his avisioun. The day-sterre, ellect froom alle illicioun, to mynistre and meene his chaunte he chas: Than Countryd the queer with this conclusyoun, With ‘Benedicta sit sancta Trinitas’. A melodious myrthe it was to me, fful pure and precious be poyntes passaunt, So shynyng vpward the excelcite, With obediaunt beemys bryghtly abundaunt. Angellys, Archangellys, froom vicis advertaunt, Moore gloryous than euere was gleem or glas, Thronys, Dominaciouns, thus Crist Collaudaunt, With ‘Benedicta sit sancta Trinitas’. Euere kneelyd and Clepyd on my Creature, To haue knowlage of the glorye that glood; So was I enspyred froom the speculat splendure, That my spirit was ravysshed, my boody a-bood, than sawh I my makere in his manhood, Aboute the principatus that nevir shal pas, The potestates presentis ther beatitudis abrood, With ‘Benedicta sit sancta Trinitas’. The Choys of the Cherubynnes, they were cherable To synge with Seraphynnes in here suavite, Vertuously devidyng ther voysis venerable, The Ierarchyes Ioyed with greet Iocundite. Than knelyd a queen of fair femyninnyte, Seyng ful seyntly inter filias, ‘ffor Coronacioun of my sanguinite Benedicta sit sancta Trinitas.’ ‘Now, come on, my Colvir,’ than seid Oon Kyng, ‘And flour, of flours moost fortunat, My tent, my troone, my tresour towchyng, My merrour, my moodir inmaculat, My shyning selecture not superat, but above alle women that evir was.’ Than seid this turtyl, thus translat, ‘Benedicta sit sancta Trinitas.’ Thus was she sett Celestially and Ioyned in Ioyes with Cryst Ih? In a paall powdryd with clene perry, With saphir, shynyng bryght and blew. Ther-to full of pacience and of vertu, fful pure in peerle hire Clothyng was. All Ordrys of Aungellys singing new, ‘Benedicta sit sancta trinitas.’ Here face, moost splendaunt than the sonne, hire Colour as Cleer as Cristal bryght— Thus ordynatly, hire lyve is ovir-ronne, that tyl hevene and erthe she may geve lyght, Thus magnifyed is our moodir of myght, by preposicioun that nevir shall pas, And of the godhede to haue a sight, With Benedicta sit sancta Trinitas. Hire Oryent heer lay ovir the nekke To counforte vs in our Capacite. Alle Ordrys of Aungellys bowyd at a bekke, And fyl to this flour of fair felicite. Crownyd she is in hire benignyte; A sceptre in hand seyntly she has, Disposyng our deth daily be dignyte— Benedicta sit sancta Trinitas. 40. Fresh Flower of Womanhood Royal MS. 6. B. ix Ryht godely, fressh flour of womanhode, My lyues Ioy, myn hertes plesance, Example of trouth and rote of godelyhode, And verayly my lyues sustenance— And, with al þe hool, feythful obeisance That seruant can thenk or deuyse, To you þat haue myn herte in gvuernance, Me recemande in all my best wyse. Quod H. Bowesper. 41. Mary, Be our Succour and Help B.M. Addit. MS. 39574 Marye, goddis modir dere, Socoure &amp; helpe us while we ben here, Gouerne, wisse and rede. As þou art modir, mayden and wijf, Clense us fro synne and graunte good lijf, And helpe us in oure nede. 42. Keep Us a Place in Paradise Harley MS. 1022 Quene of parage, paradyse repayred I-wysse, lyth of linage, lere me of heuenly blysse, ffor þat es wage þat lastet &amp; neuer may misse. lady Ioynge, reioyce vs Ioyles abydynge, þat of al thynge comfort is &amp; refreschynge. Pray þou our kynge he kepe vs in heuen a wonynge. Amen oremus. Mary so milde, ffor luf of þi childe here þo wylde þat prayen þe now. Grace to vs hylde, with blysse þou vs bylde, ffro synne þou vs schilde— Amen, for our prowe. 43. Our Lady and all the Angels, Pray for Me MS. Rawlinson B. 408 (Sum. Catal. No. 11755) I pray þe, lady, þe moder of crist, Praieth ?oure sone me for to spare, With al angels and Iohn Baptist, And al ?oure company þat now ys thare, Al holichurch, for my welfare. Graunt me of ?oure merites a participacion, And praieth oure lorde for my saluacyon. 44. Mary, Remember Me at my Last Day MS. Douce 1 (Sum. Catal. No. 21575) Blessed mary, moder virginall, Integrate mayden, sterre of the see, Haue remembraunce at the day fynall On thy poore seruaunt now prayng to the. Myrroure without spot, rede rose of Ierico, Close gardyn of grace, hope in disparage, Whan my soule the body parte fro Socoure it frome myn enmyes rage. 45. I Have now Set my Heart so High Trinity College Camb. MS. 652 I Haue nowe sett myne herte so hye, My luff alone is one oone lente the whiche is fayre, fecunde and fre, the myldeste may that euer was mente. She hase myne herte in yche degre, She is so generus and so gente, And I hir chose for chastite eternally trewluff to tente. Hyr dulcede is indesinente ffor she is rote of all recreaunce, Hyr frute is indeficient to luff wyth-owte varyaunce. Tota pulcra and principall of plente that is plenitude, Castell of clennes, I hyr call, that beldith in beatitude, beyng as clene as clere crystall Whose meuynge is mansuetude. hyr sete is sett sempeternall In excelsis so celsitude. O pierles princes, thy pulcritude Was so indewed wyth dalyaunce, thy fortune was so felicitude to luff wyth-owtyn varyaunce. 46. A Love Message to My Lady MS. Douce 326 (Sum. Catal. No. 21900) Goe, lytyll byll, &amp; doe me recommende Vn-to my lady with godely countynaunce, ffor, trusty messanger, I the sende. Pray her that sche make puruyaunce; ffor my love, thurgh her sufferaunce, In her Bosome desyreth to reste, ssyth off all women I loue here beste. sshe ys lylly off redolence, Wych only may doe me plesure; she is the rose off conffydence, Most conffortyng to my nature. Vn-to that lady I me assure, I wyll hur loue and neuer mo— Goe, lytyll byll, and sey hur so. she restyd in my remembraunce, Day other nyght wher-so I be; It ys my specyall dalyaunce for to remembyr hur bewte; she is enprentyd in ych degre With yftis of nature in-explycable, And eke of grace incomparable. The cause þerfor, yf she wyll wytt, Wyll I presume on sych a flowre ssay, off hyr, for yt ys I-wrytt, she is þe feyrest paramour And to man in ych langour Most souerayne medyatryce. Ther-ffor I loue þat flowre of pryce. Her bewte holy to dyscryve Who is she that may ssuffyce? ffor-soth no clerk þat is on lyve, ssyth she is only withowtyn vyce; Her flauour excedith the fflowr-delyce. Afore all flowris I haue hur chose Enterely in myn herte to close. Hyr I beseche, seth I not feyne Butt only putt me in hur grace, That off me she not dysdeyne, Takyng regarde at old trespace; seth myn entent in euery place sshall be to doe hur obeysaunce And hur to loue saunce varyaunce. 47. I will Serve my Lady until Death MS. Bodley 939 (Sum. Catal. No. 27691) [E]uery man delytyth hyly in hijs degree Hym for to stand in hys ladyys grace, And i am one off them—I say for me— That wyll be besy in euery maner place Her for to serue beningli &amp; purchace Her mercy, &amp; ther-vppon a-byde Unto deth me do sett a-syde. [A]Nd vn-to yow, myn lady dere, With humble hert &amp; lowly obseruance I yow besech &amp; hyly yow requere Me for to haue in your remembrance, Wych may me wele preserue &amp; auavnce The rathyr throw thys prayer that i make, And to yow, good lady, my body I do betake. Amen. [W]Yth hertte trew whyl my body wyll indure Truly in yowre seruyce I wyll a-byde, B[e]sechyng yow of soch grace &amp; vre As yt lyk yow for me to prouyde, ffor vn-to me þow be best gyde, Reuerent lady, that euyr I dyd fynd, And vnto me best lady and most kynd. [A]Lso, good lady, one thyng i yow besech, That thys prayer may be to yow acceptable, And that þow be to me my soule leche, ffor neuyr i fownd yow variable. Now, gracyus good lady, mak me so able That thys prayer may passe to yowr presence, And mercy to haue for myne offence. [I]N yow, good lady, soch affiance I fynd That I yow chese to be souereyn off all And me purpose yow ta have in mynde Euery day &amp; mercy to yow calle. Now, gracius lady, with hartt, lyffe, lust &amp; alle, I yow besech in euery heuynesse Me for to helppe &amp; in euery distresse. Amen. 48. I Will Have No Other Spouse Cotton MS. Caligula A. ii Vpon a lady my loue ys lente, With-owtene change of any chere, That ys louely &amp; contynent And most at my desyre. Thys lady ys yn my herte pyght; Her to loue y haue gret haste. With all my power &amp; my my?th, To her y make myne herte stedfast. Therfor wyll y non oþur spowse, Ner none oþur loues, for to take; But only to here y make my vowes, And all oþur to forsake. Thys lady ys gentyll &amp; meke, Moder she ys &amp; well of all; She ys neuur for to seke, Noþur to grete ner to small. Redy she ys nyght &amp; day, To man &amp; wommon &amp; chylde ynfere, ?yf þat þey wyll aw?t to here say, Our prayeres mekely for to here. To serue þys lady we all be bownde, Both ny?th &amp; day yn euery place, Where euur we be, yn felde or towne, Or elles yn any oþur place. Pray we to þys lady bry?th, In þe worshyp of þe trinite, To brynge vs alle to heuen ly?th— Amen, say we, for charyte.</field>
      <field name="fulltext">HYMNS TO THE TRINITY. 49. God in Trinity, Give Me Grace Cambridge Univ. MS. Ii. 6. 43 [L]orde, þat art of my?tis moost, ffadir &amp; sone &amp; holy goost, God in trynyte, Thou ?eue me grace daye &amp; ny?t The to serue with all my my?t, lord, y be-seke þee. And out of synne my lyf to lede, That y þe fende mow not drede Whan y schall hennys wende. In heuen blys þou ?eue me grace The to see face to face, Worlde withouten ende. AmeN. 50. A Petition to Father and Son and Holy Ghost Harley MS. 2406 Almyghty god, fadir of heuene, ffor cristis loue þat dyde on rode, I praye þe, lorde, þou here my steuene, And fulfill my will in gode. Crist, thi fader for me praye, ffor hir loue þou lighted inne, He yeue me myght, or þat I dye, Me to amende of all my synne. The holy gost, þou graunte me grace, Wiþ such werkes my lif to lede, That I may se god in his face On domys day wiþouten drede. Marie, þi sone for me þou praye, He yeue me grace, or þat I wende, Þat I haue after I dye þe blisse of heuene wiþouten ende. ffader and sone and holy gost, All one god and personys .iij., Almyghty god of myghtes most, Lord, þou haue mercy on me. And on alle that mercy nede for charite. Amen par amore Amen. 51. A Prayer to the Three Persons in the Trinity B.M. Addit. MS. 20059 O radiant luminar of light eterminable, Celestiall father, potenciall god of myght, Of heyven &amp; erthe, o lorde incomparable, Of all perfeccions essenciall most parfight! O maker of mankynd thow formed day &amp; ny?t, Whose power imperiall comprehendithe every place; My hert, my mynde &amp; all my holl delite Ys, after this lyf, to se thy glorious face, Whose magnificens is incomprehensible— All argumentes of reason truly hit dothe excede— Whose deite dowteles ys indiuisible, ffrom whome all grace &amp; godenesse dothe procede. Of his support all cryatures haue nede; Assist me, gode lorde, &amp; graunte me thy grace To lyve to thy pleasure in worde, tho?t &amp; dede, And, after this lyff, to se thy glorious face. O benygne Ih?, my soveraigne lord &amp; kyng, The onely son of God by filiacion, The secunde person without begynnyng, Bothe god and man, our faithe makith playne relacion— Mary, thy moder by wey of incarnacion— Whose glorious passion our soles dothe revyue, Agaynest all bodely &amp; gostly tribulacion. Defende me, withe thy petious woundes fyve. O pereles prince, peyned unto the dethe, Rufully rent, thy body wan &amp; blowe ffor our redempcion gave vp thy vitall brethe— Was neuer sorow like to thy dedly woo. Graunt me, out of this world when I shall goo, Thy endles mercy, my chefe preseruatyve. Agaynst the world, the flesshe and the devyll also Defend me with thy petious woundes fyve. O fyre vervens, enflammed with all grace, Enkyndlyng hertes with brondes most charitable, The endles reward of pleasure &amp; solace, To the fader &amp; the son thow art coniunctable In vnitate whiche is inseparable. O water of lyfe, O well of consolacion, Agaynst all suggestions dedly &amp; damnable Rescow me, gode lord, by thy preseruacion. To whome is approched, the holy gost by name, The thrid person, one god in trinite, Of parfite loue thow art the gostly flame. Emperour of mekenes, pease &amp; tranquyllite, My coumford, my counsell, my parfite charite, O water of life, O well of consolacion, Agaynst all stormes of hard aduersite Rescow me, gode lord, by thy preseruacion. 52. In One is All Harley MS. 1022 1 Thurgh grace growand, in god almyght Mekle maked for to spring, A song ful soth &amp; ful of lyght our conscience consels for to syng. ffolk þat is faythful, &amp; loth for to fayle, þei fall to þis song both grete &amp; small; ffor þaim think it wil a-vayle þei sayn oft-syth, In one is alle. 2 Off one I syng, &amp; wil not spare, þat made al thynges both lest &amp; most; ffor of oure bales he makus vs bare, fadur &amp; son &amp; holy gost. In hym es alle &amp; alle he is, god &amp; man he es to be calle; Wyse men, thynken ful wele of þis &amp; euermore sayn, In one es alle. 3 Almyghty god, almyghty sone, Almyghty are þo persones thre, With-oute begynning, o god in trone, With-outen qwam no thyng may be. He come doun to mary, þat may, &amp; made vs fre þer we were thralle, To suffur pyne os I þe say &amp; þus we profe, In one is alle. 4 And sythen he hang apon þe rode With wondus wyde, wondur ffelle, þat gart hym [gyld] þo gost so gode— þo passioun vs profers for to telle— And suffred more þan I may say, for we suld stande &amp; noght falle, &amp; be his seruandus both nyght &amp; day, &amp; þus vs thinke, In one es alle. 5 Trayst in þo trinite þat al thyng can, &amp; noght in golde, for þat wil wayst; ffor gold makus many a man In gode or euel to haue no tast. Trayst not trewle bot in one, qwen al is gone he abide schalle þat al thyng made, os seyt sent Ione: qwar for me thynk, In one is alle. 6 Helle is hedus on to se, &amp; vgle to neuen to any wyght; þarfor pray we þo trinite þat we be neuur þedir dyght, ffor þat had bene our ful ryght,— qware pyne is bittur os is þe galle— Nad ih? died, þat comele knyght, &amp; þus we profe, In one is alle. 7 If we wele do wele schal vs be, os holy men vs has kende; loue we þen þo trinite þat made þo blysse þat neuer sal ende. he bring vs vnto hys blysse &amp; hery vs hye in-to hys halle, þo hole trinite he graunt þisse &amp; alle þat trowes, In one is alle.</field>
      <field name="fulltext">HYMNS TO GOD THE FATHER, CREATOR. 53. The Pater Noster Univ. of Edinburgh MS. Laing 149 Almychty god, our fader of hewyne abuf, blyssyt be þi name with ws allowit alway, come mot þi kynrik til al þat can þe luf, done be þi wil in erd as in hewyne ay; Oure dayly bred þu gyf til ws to day; forgyf oure dettis as we our dettowris men; lat nocht temp ws mare na we suffer may, bot fra al ewil deliuer ws, amen. 54. Our Father, Have Pity on Me Cambridge Univ. MS. Add. 5943 Pater noster, most of my?t, Þat al þys world hast wrot, help me, synful wrechyd wy?t, for synne þat I perysche nowt. Pater noster, haue pety on me, and helpe me synne for to flee and euer to worch þy wylle. Pater noster, yblessyd mote þu be, ffor þyn sone þat deyd on tre, help me, wreeche, þat y ne spylle. 55. Salvum me fac, Domine MS. Ashmole 189 (Sum. Catal. No. 6777) Fadyr &amp; sone &amp; holy gost, Grete god in trinite, As þu art lord of my?tis most, Saluum me fac, domine. Fadyr of heuyne, mercy of my gost! Swete god, þu rew one me! Vanite we bene, well þu wost, Saluum me fac, domine. In vanite we lyve yne That mene call ryalte, To þe, lord god, hyt ys All synne— Saluum me fac, domine. Graunt vs, lord, þy blysse to wynne, The fendis temptynge euer to fle. In holy lyuynge, þu stabyl me yn— Saluum me fac, domine. My flesche, þu lerne me to chaste and worly lofe put fro me; In my endyng att þe last, Saluum me fac, domine. A domysday, whene I shall a-peyre In þat dome þy face to see, Put a-wey fro me All fere, Saluum me fac, domine. 56. God Guides All Things MS. Hatton 2 (Sum. Catal. No. 4130) God is a substaunce foreuer dureable, Eterne, omnipotent, mercifull &amp; iuste, Which gideth all thinges in order conuenable— A god in whome eche man ought to truste, Who for praire geue grace to mortifie eche lust, In whose feare &amp; loue all that shall here endure Shall after this life of better life be sure. Per me, gulielmum molleum manu propria. 57. God Governs for the Best Henry E. Huntington Library, MS. HM 501 Blessid god, souereyn goodnesse, mercy to me, thy synfull creature! though fre wyll be graunted me at largess[e], ?ett this freell body, of wrechid natur[e], That my slepy soule hath vndir cure is so asayled with sotell treson þat fre will is often venquessched, &amp; resone. whi woldest [þu], lord, mankynd make the worthiest Creature of all this werkes? nou?t to dampn hym ne to forsake, but for þu lovist hym, as witness clerkis. þu knowist my ?erus, dayes and werkis, what I haue done, now do, or schall— my hert, my wyll, my purpose and all. then, good lord, wilt þu Constren my wykked wil fro wrong gouernance. I am bridelid, þu holdist the reyne— then rule me, lord, at thi ordenaunce. thy wyll, good lord, be don &amp; þi plesance, þat after thi wyll euer be my wyll, &amp; my will after þi wyll, &amp; þat is skyll. for thu wilt euery mannes sauacioun; for no thing in this worldis space is half so dere in reputacioun as mannes soule, before thi face. then wilt þu, goodly, graunt vs grace So to do her to yeve the enchesoun for to save vs by mercy &amp; resoun. than mercy, lord, my savioure, of al my synnes &amp; wickidnesse, from my begynyng in-to this oure, ?et oones mercy! I ask for-yeveness, not of deserving, lord, but of þi godness. graunt me schrift of mouþ, gret repentaunce, satisfaccioun, and perseueraunce of al angers and aduersite, losse of frindes and worldly richesse, hunger, thurst, myscheff or pouerte, labour, travell, bodely sekenesse, wrong defamacioun or gret distresse, sklaunder, repreff or vylonye, dispyt, perell or wicked Company, of perell on see, water or lond, hurtes, fallis, or wrong in-presonyng for wreth or Envy falsly borne on hond, of stryvis, scornes, fals bakbyting, sorow of hert, pensyfnes, wrong demyng, and of al oþer dissese or stryff þat I haue had seþ I had first lyff. I thanke þe, lord, with al my hoole entent, with hert, soule and good effeccioun, lord goromercy, of all þat þu hast sent as for my merit &amp; my Correccioun; for I trust hool with out Susspeccioun al is for the best seþ I was borne, as þi wyll is, as I haue seyd aforne. for bettur is to ly seke in my bed then, hoole, to be drenched in the see; &amp; better wer þat my fingger bled þen in foly stryff fully slayn to be; and better wer al aduersite in þis world þat eny tong can tell then, after þis Ioye, for to go to hell. this, lord god, of this disposisscioun is thi will don, for þi will is best. þat litell dissese is remyssioun of gret disseses be-forne kest, for after werr comyth pes &amp; rest, and often, for þe gretter aduerssite, after-ward the gretter prossperite, wher ellis in pride our herttis wold rise, and oft forffet thi graciouse wyll. me þerfor, lord, I pray the Chastice, but sle me not, lord, þou? þu haue skyll, Seþ I am submyt hooly to thi wyll, kneling for mercy be-fore thi face. for body and soule I ask thi grace, that al sorowes and trybelacion þat I haue suffred her be-fore mot suffice, lord, for my savacioun. [bu]t now I pray þe, ho, lorde, no more [bu]t þat thu wilt my soule restore [to] verrey pes and cherite, [to] love þe, lord, for þu lovust me. [lo]rd, after [as] it is nessesary [for] al Cristen in þis world found— [fo]r my frend, for my aduerssary— [a]fter as I love, and am I-bound so to do, in this worldis ground, [th]ey may haue grace, þour wyll of the, [as] best may avayle to euery degre, [f]or body &amp; soule, under thy law; [th]at euery bad purpose &amp; wicked entent [ha]ue not his Course but be with-drawe, [&amp;] euery good hert, þat well haþ ment [a]fter thi Chirch &amp; þi Comaundement, [In] word &amp; werk well to spede, [&amp;] in Charite so forth to procede that, with oone hert in love &amp; vnyte, [a]fter this schort worldly passage, [t]hrough þi passcioun þat is mene &amp; mot be, [that] we may Come to þat heritage, wher we may be-hold thi bry?t visag[e], with angellis &amp; senttis synggung in kynd, ‘scs, scs, scs, lord god with-out ynd.’</field>
      <field name="fulltext">HYMNS AND PRAYERS TO CHRIST. 58. The Seven O's of Christ Harley MS. 45 O sapiencia of þe ffader, surmountyng all thyng, Procedyng from his mowthe his hestis to fulfill, Alpha and Oo, both end &amp; begynnyng, ffrom end so to end dost atteyne and tylle, Disposyng ich werk swetly at his wyll, We the besiche, lord, with humble reuerence, Come þu and teche vs þe ways of prudence. O adonaye, chieff duke of Israell, Which them conduced from thrall captiuite, Apperyng to Moyses madist hym of counsell In þe mount of syna, ther shewyng thy maieste, Tokyst hym thy law in a bushe fire flamme, We lowly be-sich the, lord omnypotent, Come and redeme in thy powre most extente. O Radix Iesse, most Souerayne and excellent, Stondyng in godly signe of euery nacion, Tofore whome all kyngys þer mowthys shalle stent, Beynge ryghte mywet and styll as any stone, Shall knele in þi presence &amp; mak deprecacione, Them to delyuer &amp; vs all in a throwe, Sprakly, blyssyd lorde, be nott ther-in slowe. O clauis dauid, of whom Isaias tolde, Hote septure &amp; key, to eche look welle mett Of Israelle—I meane of Iacobus howsholde— Thowe opynyst lokes whiche no wyghte can shett, And closist a-geyn þat cannott be vnshett; Lowse vs, þi presoners, boundene in wrechidnesse, Off synne shadowed with mortalle derknesse. O oriens splendor of euer-lastynge lyghte, Whos bemys transcende þe commyn clerenesse Of sonne or mone, for we of very ryghte The clepe þe bryght sonne of trowth, ryghtwysnesse With iustise &amp; mercy eche wrong to redresse, To þe we clepe with alle owre hert &amp; brethe, To lyght vs þat sytt in þe derknesse of dethe. O rex gencium, whom alle people disire To honour &amp; love with herty affeccione, The corner stone þat craftly brow?th nyre The both testamentis, makyng þem one, Oold &amp; newe madest lawfully vnyon, Saue, lord, mankynd, thy most noble creture, Made of vile erthe to resemble þi fayre figure. O emanuel, owre souerayne lord &amp; kyng, In whom we crystene mene trust in especiall, Geue to thy suggetis grace, by good lykyng Wele to perfourme þi preceptis legalle, And saue vs, thy seruauntis, fro myscheff all. Thus we pray, owre graciouse sauyowre, Owr lord, owre good, owre louyng redemptore. O uirgo uirginum, alle pereles in uertu, Wymmen of ierl?, muse on þis mater, How þu, a maydyn, art the moder of Ih?. Natheles, if ony of them þis secretly enquire, Swet lady, then shortly make to þem þis an-swere: ‘The hye myght of god þis mystery first be-gane. ?e dameseles of Ierl?, why wonder ?e so thane?’ 59. Jesus, My Lord and Protector MS. Bodley 939 (Sum. Catal. No. 27691) (written as prose) Ih? almygty, and mary, maydyn fre, By the mediacion off court eternall, Preserue my liffe in such felicite That uertu may increce &amp; vyce may haue a falle. ffor to none odur wul i neuyr calle, But only to the, my lord &amp; protector, A?enst alle myn enmys to be my defendor. amen. 60. Christ, Defend Me from My Enemies Corpus Christi Coll. Oxford, MS. 274 [N]ow rightwis Iuge, crist lord Ih?, of kyngis kyng and lord also, With thi fadir þow regnes so trew the haly gost &amp; elles no mo. Gudely þow take my praier now, and twrne noght þin ere þer fro. To erth when þow come downe fro hevene, &amp; cled þe in a virgyne clene, þe verray flesch þow tuke full evene, &amp; visitt all þis warld be-dene, and clensed vs of oure synnes sevene— With þi blude þi luffe was sene. Thi glorius passioun I þe beseke, gracius god, þat marked all, Defend my saule I be no?t seke fro all perilles þat may be-fall; in thi servis for to be meke, &amp; duelle with þe in stede &amp; stall. Thy vertew, lord, ay be me nere, of thy defence þat I no?t faile, myne enemyse þat my saule noght dere When þat þai seke forto assaile: body and saule þow kepe infere, þat þaire frawdis neuer me prevaile. Thow þat, with þi myghty hand, brake vp þe ?ate of hellys pitt, breke myne enemyse þat þai noght stand; and all þaire waytyngis þow vnknytt, be þe whilk þai ere all way wirkand me fro þe right way for to flytt. Criste, me criand now þou here, Wrich vmsett with synnes fele, Askand þi pite with hevy chere. Of thi solace send me some dele þat myne enemyse rise no?t to dere ne of my schame me to apele. Destrued be þai þat me wald spill! Welke þai oway right vnto noght! ffalle þai in gildre þai will thurgh envy thai for me wroght. Ih?, meke withoutyne ill, fforsake me nevir þat þow dere boght! Be my defendour and my scheld &amp; my protectour be all-way! Vnder þi baner þu me beld, þat thurgh strengh gayne-stand I may, and myne detractours make to held &amp;, þai oure-commyne, be glad for ay. Send me fro þi sete aboue þe haligaste es comfortour to clere my counsell, þat es in drove, thurgh his counsell &amp; his splendour; and all my haters hy to reprove, and þaire hatered turne to dolour. The figure of þi crosce haly all my wittis vmbelappe, With þe baner of þi victory ourecome my fo—grawnt me slike happe, and putt hem to þe vilany, als þow with crosce gaffe hym a knappe. Crist, þu haue mercy on me now, of lifand god þe Sone allone, mercy, I pray! on þe I trow. lord of Angelles, sittand in trone, mynde on me, lord, evir haue þow, gifer of grace, take þu my mone! God þe fadir &amp; þe Sone infere and þe haligaste also, þat lord ert called lefe &amp; dere and onefald god withoutene mo, endeles vertew ay be þe nere and wirschippe þat sall neuer say ho. Amen. 61. Jesus of Nazareth, Have Mercy on Me Cambridge Univ. MS. Ii. 6. 43 Oracio bona de ih? x? [I]h? crist of Na?areþ, That for vs all suffriddist deþ Vpon þe rode tree, Thorow vertu of ?owre woundis v. That ?e suffryd in ?oure lyue, Haue mercy on me! AmeN. 62. A Prayer by the Wounds against the Deadly Sins Balliol Coll. Oxf. MS. 316 A [I]h?, for thi blode þou bleddest And in the firste tyme þu sheddest In thy membre pryve, Clense me oute of lecherye, And oute of all Maner folye, And haue Mercy on me. [I]h?, for the dropus swete That þou swettest on olyvete ffor drede all to thy dethe, Oute of wrath clense my life, Haue mercy on me, synful caytife, Ih? of nazarethe. [I]h?, þi peynes weron ful stronge When the scorges, both smert &amp; longe, Made thy body to blede. On thee, Ih?, mercy y crye To clense me oute of glotonye And helpe me at myn nede. [I]h?, for thi þorny crowne That made þi blode to renne a-downe Aboute thi fayre face, Let no pride my soule drecche; Haue mercy one me, synful wrecche, Ih?, for thi grete grace. [I]h?, as y vndurstond, Thou bleddist blode at boþe þine hond When þat þei were nayled; Clense me oute of covetise And graunte me grace sone to ryse, Of synnes when y am assayled. [I]h?, þu bleddest more blode When þou were nailed on þe rode Thoru þi fete with nayles. Let me nevere in slowthe synke, But graunt me grace for to swynke Thynges that me avayles. [I]h?, blessid be thi bones! Blode and watire ran at ones Oute of þi precious herte; Oute of envy clense þou me, And graunte me loue and charite, Ih?, for thy woundes smerte. [H]aue mercy on me, ih? criste, ffor thi dethe and þine vpriste, And for thi modere loue, And for thi strong passioun, Of al my synnes pardoun And bryng vs to hevene aboue. A. M. E. N. 63. Let not the Fiend Overcome Me Royal MS. 17. C. xvii Ih? cryste, þat dyed on tre And sofurred pyne for Adam syn, Gyf me grace to worschepe þe, For þe to plese I wolde begyn. Swete Ih?, of mercy fre, Graunt me grace þi luf to wyn, And fleschely luf þu do fro me, For Mary luf þat þu lyght in. Lord, for þat ded þu dyed for me, Late me neuer no luf begyn Ware-thrugh þu suld dysplesyd be, Nor I be blemyst wyt schame or syn. Ih?, begynnere of my wele And coueryng of my cares colde, Me, soro-full, I pray þe hele, Þat syn as wondyd many folde. As þu had for me wondys fele, And of þi sogette was þu salde, Wen dede sall my days dele My saule þu take into þi halde. Swete Ih?, my luf lele, Þat sofurd for me bothe hungur &amp; colde, Lat neuer þe ffend so wyt me mele Þat he ouercome ?ong nor olde. Ih?, thynk, þu boght me dere Wyt harde payns &amp; wondes sore, Ryghtwys prince wytoutyn pere, Lat me no?t rest in syn no more; And gyf me grace, hwyles I am here, Wyt hert &amp; wyll to do þi lore, And wyt þi grace my saule þu clere, Þat þe ffend as fyled wyt syne sore. Swete Ih?, þu stand me nere Wen he assayles me any more, And lat hym neuer ourecome here, To gar me syn as I dyd ore. 64. Richard de Caistre's Hymn MS. Harley Charter 58. C. 14 Oracio venerabilis viri Richardi de Caystre quondam vicarius Sancti Steffani Norwyc quam oracionem ipse composuit. Ih? lorde, þat madest me And with þi blyssyd blode hast bowght, fforyeue þat I haue greuyd þe In worde, werke and thowght. Ih?, for þi woundys smerte On fote and handys too, Make me meke and lowe in hert, And þe to loue as I schulde doo. Ih? [criste], to þe I calle! As þu art god full of myght, Kepe me clene, þat I ne falle In fleshely synn as I haue tyght. Ih?, grante me myn askyng, Perfyte pacyonis in my desesse, And neuer I mot doo þat thyng Þat schulde yn onythyng dysplese. Ih?, þat art heuene kyng, So[þ]-fast boþe god and man also, ?eue me grace of [gode] endyng And hem þat I am beholdyn to. Ih?, for þoo dulful teris Þat þu gretyst for my gylt, Here and spede my preyorys, And spare [me] þat I be not spylt. Pater noster Aue Maria Ih?, for hem þat I beseche That wrathyn þe in ony wyse; Withhold from hem þi hande of wreche And lete hem leuyn in þi seruyse. Ih?, yoyfull [for] to sen Of all þi seyntes euerychone, Chomfort hem þat carfull ben, And helpe hem þat ar woo begone. Ih?, kepe hem þat ben goode, And mende hem þat han greuyd þe, And sende men frutes of erdely foode, As eche man nedyth to hys degre. Ih?, þat art withowteyn lese Almyghty god in trynyte, Cese þise werrys and send us pees, With lestyn[g] loue and cheryte. Ih?, þat art þe gos[t]ly stone Of all holy cherche and erde, Bryngge þi foldys floke in one And reule hem ryghtly with on herde. Ih?, for þi blyssyd blode, [Bryng tho soules in-to blys] Of qwom I haue had ony goode, And spare þat þei han done amysse. Pater noster aue maria qd Robt. Harman. Amen. 65. Make Me Loathe Earthly Likings B.M. Addit. MS. 37788 Swete Ih? Good god, make me for þi love &amp; þi desyre ley doune þe birden of fleshly myre And erthly lykingis to lothe: My wille of þe flesh haue ladiship, Reson of my wille haue lordship, &amp; þi grace be lorde vppon them boþe; And so throw me withinne &amp; withowte to be soget ondir þi wille alle abowte to alle þat is reson Right &amp; soþe. 66. Grant Peace to Thy True Lovers Henry E. Huntington Library, Ellesmere MS. 34. B. 7 A deuoute prayer O Ih?, to all thy true louers Graunt peace of hert and stedffast mynde; To theym that þi loue dothe seke Thou graunt theym thy grace and solas eke. O ffader dere, most of powere, Gyff thy children thy loue in fere, And grace to keepe the same. O Ih?, flowre moste of honour, O swete sapoure, moste of dulcoure, Blessed be thy name! O spirit, inspire loue and desire, Accende thy ffyre, defende frome ire, And keepe vs from blame! O Lady bryght, launterne of lyght, Swettist wyght, moder of myght, And mayden of goode fame! O true loue, true, knytt in vertue, Thy loue to grow in vs euerr newe Gyff vs grace withoute reclame. O blessed mary, virgyn of nazareth And moder of almyghty lorde of grace, Which his peple saued hase [frome deth And] frome the paynes of the infernall place. Nowe, blessed lady, kneele afore his face, And pray hym soone my sowle to saue from losse Which with his blessed bloode bought hase thorow hys greate passion nailed on the crosse. Amen. 67. Close in My Breast Thy Perfect Love B.M. Addit. MS. 37049 Ih?, my luf, my ioy, my reste, þi perfite luf close in my breste þat I þe luf &amp; neuer reste; And mak me luf þe of al þinge best, And wounde my hert in þi luf fre, þat I may reyne in ioy euer-more with þe. 68. Lord, I long after Thee Trinity College Dublin MS. 155 Ih?, for þe mourne I may As turtel þat longeþ boþe ny?t &amp; day for her loue is gone hyr froo, for aftur þe, lorde, me longeþ ay; And þat is al my myrþe &amp; pley, Where I sitte or goo. Þerfore, lord, þou rewe on me And helpe me sone, þat I may see Þe feyerhe[d] of þi face With angelys þat byn bry?t &amp; clere And holy soules þat þou bou?tes dere Into holy place.</field>
      <field name="fulltext">SONGS OF THE ANNUNCIATION. 69. Ave Gracia Plena B.M. Addit. MS. 20059 Aue gracia plena dominus tecum. luce. 1. Ave gracia plena, devoide of all trespace, Ryght well knowen to god before the world began, Promysed of prophetes for oure chyefe solace, Annunciat by Aungell was thy concepcioun, Without originall synne as diuerse maketh mencioun— Bothe gotene and borne, non in like case— Wherfore, haile! glorious lady, mary full of grace. Orietur stella ex Jacob. Numero. 24. Haile! gracious virgyn, in materno vtero Sanctified also, or euere thou wast borne Esayas prophesyed, withe diuver other moo, þat þu shuldest conceyve which most helpe men forlorne, The blessid ster of Jacob promysed long beforne, The swete flowre of Na?areth, most feyrest of face— Wherfore, haile! glorious lady, mary full of grace. Spiritus sanctus superueniet in te et virtus altissimi obumbrabit tibi. luce 1. Haile! generouse lady, in thy tender age Inuiolate, vnto god of most hye devocioun, Beawtefyed with vertue and voide of all owterage, O fresshe fragraunt floure, of greatest discrecioun Ab inicio predestynate, by diuine eleccioun, In whome our sauyour crist chose his dwellyng place— Wherefore, heile! glorious lady, mary full of grace. Ego dixi dij estis et filij excelsi omnes. psal. 81. Haile! pure virgyn, mary, in thy childes byrthe— Of carefull payne and woo, there was non in the Whiche women do suffre—þu haddest all ioye &amp; myrthe, Therfore þu maist be called a goddes; yf any be Other in heven or erthe, then surely thow art she— One spyryte and will with cryst in his palace. Wherfore, haile! glorious lady, mary full of grace. Oculi domini super iustos et aures eius ad preces eorum. Psal. 33. Haile! precellent lady, bothe quene &amp; empresse, The chosen spowse of god his promyse to fulfyll, Pray for vs, pore wretches þat lyve here in distres, O flowre of virginite, whiche neuer thoghtist yll; Thy son will performe what so euer is thy will. Loke! for whome thow prayest, releassed is his trespace— Wherfore, haile! glorious lady, mary full of grace. Quia respexit humilitatem Ancille sue. luce 1. Haile! rubicounde Rose, of womenhod the flowre, Synes thy fyrst begynnyng our lord was with the, Of thy carnall substaunce he became our sauyoure. Perceyvyng thy gret godenesse &amp; humilite, Thow optayndest grace before the deite, Or euer cryst did come into thy palace— Wherfore, haile! glorious lady, mary full of grace. Quia fecit mihi magna qui potens est. luce 1. Haile! serene princesse, shynyng in vertu clere, Pray for vs suche grace here presently to optayne. O carbuncle of chastite, in gyftes þu hast no pere; Kepe vs from heresyes and all opynyons vayne, Desyre cryst, thy son, that we may remayne Aboue with hym in syon, þat ioyfull heyvenly place— Now here I do conclude, haile! mary, full of grace. Tu memor esto mei dum mortis venerit hora. Amen Spes mea Jesus Maria. 70. Ecce! Ancilla Domini Cambridge Univ. MS. Add. 5943 ‘Ecce! ancilla domini’— thus seyde the virgine by-thute eny vyse, Whan gabryll grett hure gracyously: ‘hayle be thu, virgine! I-preued on prys, thu shalt conceyue a swete spyce.’ then seyde the virgine so myldely: ‘Ther-to I han ful lytel of prys, ecce! Ancilla domini.’ hayle be thu, gracious! by-thute eny gult, mayden I-bore alther best, Al en thy body schal be fulfullyd, That profythes haueþ ypreched ful prest; he wyl be bore of thy brest. Then sayde the virgine so myldely: ‘he ys to me a welcome gest, Ecce! ancilla domini.’ Then sayde that Angel: ‘conseyue þu schalt With-in þyn holy body bry?t A chyld þat Ihesus schall be I-callyd, Þat ys þe gryte godes sone of my?t; þu ert hys Tabernacle fayre I-dy?t. Then seyde þe virgine mildely: ‘Syþ he wro?t neuer a-?eyn þe ry?t, Ecce,’ &amp;c. Kalle hym ihesus of nasaret, god &amp; man in on degre, that in the rode schalle suffre deth and regne schalle in dauidys dignite, wel goude tydynges hath sente to the. then seyde the virgine so myldely: ‘he schal be dyre welcome to me, Ecce! Ancilla domini.’ 71. Gabriel Came Down with Light MS. Ashmole 189 (Sum. Catal. No. 6777) Alma redemtoris mater Swete lady, now ?e wys, As ye bene quene of heuen blys, Why þat yowre name callyd ys Redemtoris mater. I saw gabryel cum doune with ly?th, To me he seyde, þat swete wy?th, ‘Aue maria, þu shalt hy?th Redemtoris mater.’ ‘Man to safe þat was for-lore, As prophetis seyde here be-fore, Ih?s of þe now wyll by bore, Redemtoris mater.’ Oure ladye merwaylede al yn here þo?th, How þat þe angele seyde my?t be wro?th, Syne mane she knewe nott, Redemtoris mater. ‘Now drede þe nou?t, my lady bry?th, The holy gost one yow ys ly?th, And werke so þat ye shall hy?th Redemtoris mater.’ Worþy lady, &amp; quene of blysse, Off þy mercy lete vs not mysse, Thynke þat þy name called ys Redemtoris mater. By prophetis hit was seyde be-forne, To safe mankynde þat was for-lorne, Ih?s of þe now shalbe borne, Redemtoris mater. Lete þy mercy now spring &amp; sprede, ffor-sake not man for hys mysdede, To þe men call in euery nede, Redemtoris mater. Lyft vp þy hert, man, &amp; see The frout of lyfe she beryth to þe. Withoute ende here name shall be Redemtoris mater. I wyll &amp; shall Att my conynge Seken &amp; seruen þat worþy thynge, ffor she was clepyd in here chyldynge, Redemtoris mater. An Angele seyde to þe mayden fre, ‘The holygost shall com to the And þorowe hys werkyne þu shalt be Redemtoris mater.’ Maydene &amp; modyr yn on persone. was neuer non fownde but ye Alone; Pray we All to heuyne kynge A bone, Redemtoris mater. 72. My Thought Was on a Maid so Bright Trinity Coll. Camb. MS. 1230 Alma redemptoris mater As I lay vp-on a nyth My þowth was on a berd so brith That men clepyn marye ful of myth Redemptoris mater. [T]o here cam gabryel wyth lyth and seyd, ‘heyl be þu, blysful wyth! To ben clepyd now art þu dyth Redemptoris mater.’ At þat wurd þat lady bryth Anon conseyuyd god ful of myth Than men wyst weel that sche hyth Redemptoris mater. [Q]wan ihesu on þe rode was pyth Mary was doolful of that syth Til sche sey hym ryse vp rith Redemptoris mater. Ihesu that syttyst in heuene lyth Graunt vs to comyn beforn thi sith wyth that berde that is so brith Redemptoris mater.</field>
      <field name="fulltext">SONGS OF THE NATIVITY 73. Sapiencia Sent to Redeem Man Lansdowne MS. 379 Mirabilem Misterium þe sone of god ys mane be-cume A Mervelus þyng I hafe musyd in my mynde, Howe þat veritas spronge ow?te of þe gro[u]nde, And Iusticia for all mane-kynde, ffrom heuene to erthe he came a downe. Mirabilem Misterium &amp; ce Than misericordia, that mercyfull maye, Seyng mane was dampnde for hys trepas, hathe sent down sapiencia, þe sothe to saye, Mane to redeme and bryng to grase. Mirabilem misterium &amp; ce Celestyall Cyte?ens, for vs þat yowe praye To hyme þat ys bothe alpha and oo, That we maye be sauyd one domus daye, And brow?te to þat blysse he bow?te vs to. Mirabilem Misterium, þe son of &amp; ce 74. Honour to Him Who Descended from Heaven Trinity Coll. Camb. MS. 652 Honour be euer withowtyne ende To hym that fro the hevyne discende That was Ih?, oure saueour, The oonly sone of god myghty, That beldyt in that bygly bowre, Whiche is the wombe of mylde mary. Mylde that maydene may be cald, ffor with fylthe was she neuer fylde; ffull wele was hyr that had in wolde, In hyr chief chawmbre, suche a chylde. She is the chief of chastyte, the conclaue and the clostre clene, Of hym that hyr humylite Commendyth, amonge his sayntys bedene. ffull worthy is she to com-mende, ffor hir mekenes as wytnes wele that was the cause god sone descende, ffor to be borne here, for oure sele. 75. Mary Bore Both God and Man Trinity Coll. Camb. MS. 1230 Haile mary ful of grace Modyr in virgynytee [No. I] The holy gost is to þe sent ffro þe fadyr omnypotent; Now is god wyth-in þe went, The aungel seyd, ‘aue’. Qwan the aungel ‘aue’ began, fflesch &amp; blood to-gedyr ran; Marye bar boþe god and man, Thorw vertu &amp; þowr dyngnyte. So seyth þe gospel of seynt ion, God &amp; man is mad but on, In flesch &amp; bloyd, body and bon, o god in personys thre. And þe prophete Ieremye Told in hys prophecye, That þe sone of Marye Schuld deye for vs on rode tre. Meche ioye to vs was graunth, And in erthe pees I-plaunth, Qwan þat born was þis faunth In þe lond of galyle. Mary, graunth vs þe blys Ther þi sonys wonyng is; Of þat we han don amys, Prey for vs pur charyte. Amen. 76. Born is Our God Emanuel Trinity Coll. Camb. MS. 1230 Nowel nowel nowel To vs is born owr god emanuel (No. II) In bedlem þys berde of lyf Is born of marye, maydyn and wyf; he is boþe god &amp; man I-schryf. Nowel nowel Thys prince of pees xal secyn al stryf, &amp; wone wyth vs perpetuel. This chyld xal bey vs wyth hys bloyd And be naylyd vp-on þe royd, hys raunsum pasyth al erdly goyd. Nowel nowel allas! qwat wyth dar be so woyd, To sle so ientyl a iowel. Be hys powste he his emprys Schal take fro helle at hys vprys, and saue mankende vp-on þys wys. Nowel nowel Thus tellþ vs þe prophecys, Þat he is kyng of heuen &amp; helle. This maydenys sone to hys empere Schal stey to heuene be his powere; hys holy gost vs alle xal lere. Nowel nowel [Ther] þei and þe fadyr in feere Schul regne, o god—þys leue I weel. Pray we þys chyld wyth good entent, In our deying he vs present On-to hys fadyr omnypotent. Nowel nowel The ferst tydyng of þys testament browth to vs seynt gabryel. 77. A Maid Hath Borne the King of Kings A. MS. Ashmole 189 (Sum. Catal. No. 6777) Regem regum A mayde hath borne, To Sawe mankynde that was forlorne; And ?yt ys sche as sche was be-forne, Res miranda. Angelus consilij Was borne of þis blessyd ladye, Virilis ignara consorcii Sol de stella. Cedrus Alta libani, þat grewe on þis hylle so hye, Yne oure valey he doyth Aplye Carne Sumpta. Verbum ens Altissimi, Persawynge mischefe so nye, ffor our synnes he cam to dye Valle nostra. amen. Ysayas cecinit þat a chylde schalle be borne, Synagoga meminit þerof longe tyme beforne; Set non suis vatibus þer-of þay take no Affiawns, Sibiliniis versibus þat borne was of oure Aliawns. Infelix propera te, þe y saye, Leste þu be dampned a domys daye; þane shalt þu synge welawaye, but þu belyve hec predicta.B. MS. Arch. Selden B. 26 (Sum. Catal. No. 3340) Glad &amp; blithe mote ?e be, All that euer y here nowe se, Alleluya! Kynge of kyngys, lorde of alle, borne he is in oxe stalle, Res miranda. The angel of consel, now borne he is of a maide ful clene y-wys, Sol de stella— The sunne þat euer shyneþ bry?t, the sterre þat euer ?eueth his ly?t Semper clara. Ry?t as þe sterre bryngth forth his beme, So þe maide here barn teme, pari forma. Nother þe sterre for his beme, noþer þe maide for here barne-teme, ffit corrupta. The cedur of liban, þat growyth so hye, vnto þe ysope is made lye Valle nostra. Godys sone of heuen bry?t, vn-tyl a maide is he ly?t, Carne Sumpta. Ysaye saide by prophecie, the Sinagoge hath hit in memorye, ?yt neuer he lynneth maliciusly esse ceca. Yf they leue not here profetys, þen lete hem leue ethen metrys, In Sibylinys versiculys hec predicta. Un-happy iewe, come þu nere, By-leue ellys thyne eldere. Why wolt þu, wrecche, y-dampned be Whomme techeth þe letter? By-holde the childe þe better— Hym bare a maide, moder, marye. 78. Verbum Caro Factum Est Advocates MS. 19. 3. 1 Verbum caro factum est. I passud þoru a garden grene, I fond a hebere made full newe— A semelyour syght I haff noght sene, O ylke treo sange a tyrtull trew— There-yn a mayden bry?t off hew, And euer sche sange, &amp; neuer sche sest: Thies were þe notus þat sche can schew, Verbum caro factum est. I askud þat mayden what sche mentt, Sche bad me byde &amp; I schuld here; What sche sayd I toke gude tent, yn hyr songe had sche voice full clere: Sche said, ‘a prynce withouten pere Ys borne &amp; layd betwene to best; Therefore I synge as ?e mey here Verbum caro factum est.’ And þoroght þat frythe as I can wend, A blestfull [song] ?it hard I mo; And þat was of threo scheperdus hend, ‘Gloria in excelsis deo.’ I wold noght they had faren me fro, And eft-hyr þem full fast I prest; Then told þei me þat þei sange ssoo ffor verbum caro factum est. They said þat songe was þis to sey: ‘To god a-bouun be joy &amp; blysse! ffor pece yn erth also we pray, Tyll allmen þat yn goodnesse ys. þe may þat is withouten mysse hasse borne a child be-twene to best; Sche is þe cause þer-off Iwysse That verbum caro factum est.’ I fared me furthe yn þat frythe I mett threo commely kyngis with crone; I spod me furth to speke þem with, &amp; on my knees I kneled done. þe ryalest of home to me con rone And said, ‘we farred wele at þe fest, ffro bethleem now ar we bone ffor verbum caro factum est. ‘ffor we seo god be-comun yn mannus flech, þat bote hasse broght off all oure bale, A-wey oure synnus forto wesche; A mey hym harburd yn hur hall, Sche socourd hym sothly yn hur sale, &amp; held þat hend yn hur a-rest; ffoll trewly mey sche tell þat tale That verbum caro factum est.’ Vntyll þat prences wyll we pray, Als sche is bothe moder &amp; mayd, Sche be oure helpe als sche wele mey To hyme þat yn hur lappe was layd; To serue hyme we be prest &amp; payd, And þer-to make we oure behest, ffor I hard when sche sange &amp; said ‘Verbum caro factum est.’ Explicit pro John hawghton. 79. Make Ye Merry for Him that is Come MS. Ashmole 189 (Sum Catal. No. 6777) Alleluya Alleluya deo patri sit gloria Saluator mundi, domine, ffader of heuene, yblessyd þu be! þu gretyst A mayde with one Aue, Alleluya, Alleluya! Ad-esto nu[n]c propicius, þu sendyst þy sonne, swete Iesus, Man to be-cum for loue of vs, Alleluya deo! Te reformator sensuum, lytyll &amp; mekell, All &amp; some, make ye mery, for hym þat ys ycom, Alleluya deo! Gloria tibi, domine, Ioy &amp; blysse A-monge vs be! ffor Att thys tyme borne ys he, [Alleluya, Alleluya!] 80. The Lord that Lay in Asses' Stall MS. Arch. Selden B. 26 (Sum. Catal. No. 3340) I-Blessid be þat lord in mageste qui natus fuit hodie That lord þat lay in asse stal-le, cam to dye for vs al-le, to mak vs fre þat erst were þralle, qui natus fu-it hodie. This lorde þat lay in asse stalle, Come to dye for vs alle, To make vs fre þat erst were þralle, Qui natus, &amp;c. Wel mowe we glad &amp; mery bee, Sith we were þralle &amp; nowe be free; The fende oure foo he made to flee, Qui natus, &amp;c. And sith oure foo is fled fro vs, We mowe wel synge &amp; say ry?t þus: ‘Wel-come he be, this lorde iesus, Qui natus,’ &amp;c. Nowe blessyd be this lord benynge, That nolde his cruelle dethe resynge, But for man-kynde to dye endynge, Qui natus fuit hodie. 81. The Maiden Makeles Sloane MS. 2593 I syng a of a myden þat is makeles I syng of a myden þat is makeles, kyng of alle kynges to here sone che ches. he cam also stylle þer his moder was as dew in aprylle, þat fallyt on þe gras. he cam also stylle to his moderes bowr as dew in aprille, þat fallyt on þe flour. he cam also stylle þer his moder lay as dew in aprille, þat fallyt on þe spray. moder &amp; mayden was neuer non but che— wel may swych a lady godes moder be. 82. Her Son Recovers Us from Adam's Fall Lansdowne MS. 379 Ihc Tydyngis, tydyngis þat be trwe, Sorowe ys paste and Ioye dothe renwe. Qwhereas Adam cawsed be synne Owre nature thus to be mortall, A maydene sone dothe now begyne ffor to repoyse vs frome þat fall, And þat ys trwe— The name of hyme ys Cryste Ih?. Sume of oure kynde hathe hadd suche grase That syne hys byrthe they dyd hyme se— Bothe sonne and mother, fase to fase— In þe chefe Cyte calde Iude, And þat ys trwe— bothe kyngis and shepardes þey yt knwe. The prophettis þer-of ware no þyng dysmayde Of þat tydyngis before þat þey hadde tolde, ffor nowe yt ys fall ry?the as þey sayde: A clene mayde hathe borne a kynge, And þat ys trwe— ffor he ys borne to ware þe purpull hwe. 83. Bless the Time the Apple was Taken! Sloane MS. 2593 Adam lay I-bowndyn, bowndyn in a bond, fowre þowsand wynter þowt he not to long; And al was for an appil, an appil þat he tok, As clerkis fyndyn wretyn in here book. Ne hadde þe appil take ben, þe appil taken ben, ne hadde neuer our lady a ben heuene qwen; Blyssid be þe tyme þat appil take was, Þer-fore we mown syngyn, ‘deo gracias!’ 84. A New-Year Song of the Nativity Sloane MS. 2593 A new ?er, A newe ?er a chyld was I-born, vs for to sauyn þat al was for-lorn, so blyssid be þe tyme! þe fader of heuene his owyn sone he sent, his kyngdam for to cleymyn, so blyssid be þe tyme! al in a clene maydyn our lord was I-ly?t, vs for to sauyn wiþ al his my?t, so blyssid, &amp;c. al of a clene maydyn our lord was I-born, vs for to sauyn þat al was for-lorn, so blyssid, &amp;c. lullay, lullay! lytil chyld, myn owyn dere fode, how xalt þu sufferin be naylid on þe rode? so [blyssid, &amp;c.] lullay, lullay! lytil chyld, myn owyn dere smerte, how xalt þu sufferin þe scharp spere to þi herte? so [blyssid, &amp;c.] lullay, lullay! lytyl child, I synge al for þi sake. many on is þe scharpe schour to þi body is schape so [blyssid, &amp;c.] lullay, lullay! lytyl child, fayre happis þe be-falle, how xal þu sufferin to drynke ezyl &amp; galle? so [blyssid, &amp;c.] lullay, lullay! lytil chyld, I synge al be-forn, how xalt þu sufferin þe scharp garlong of þorn? [so blyssid, &amp;c.] lullay, lullay! lytil chyld, qwy wepy þu so sore &amp; art þu boþin god &amp; man—quat woldyst þu be more? so [blyssid, &amp;c.] blyssid be þe armys þe chyld bar abowte, &amp; also þe tetis þe chyld on sowkyd, so [blyssid, &amp;c.] blyssid be þe moder, þe chyld also Wiþ bene-dicamus domino, so blyssid be þe tyme!</field>
      <field name="fulltext">SONGS FOR THE EPIPHANY. 85. A Song for the Epiphany Henry E. Huntington Library, MS. HM 147 Welcum welcum welcum Xe redemtor omneum. Now ys cum owre saue-owre, And now hathe mare borne a flowre, To al this wordill a grete soccowre, celi terreque dominum. Now be þe Iuys fallyn in fy?te of Seynt stevyne, þat nobull kny?te; be-cause he sayde he saw a sy?te, lapidauerunt stephanum. Seynt Ioh?, that was a martyr fre, on crystis lappe a-slepe lay he, of hevyn he saw þe preuete, aduocatur conviuio. Erode, that was so full of syne, let sle þe chyldryne of israell kyn, of too yere age &amp; eke withyn, In bethelem confinio. Seynte Thomas, þat was a marter good— Ther came kny?tis bothe ferse &amp; woode, They steryde his brayne &amp; schede his blode; sic passus est martyrrium. Ther came thre kny?tis with rache presens, Offryde golde, myrre, franke-andsence— Offryng with grete honnowre &amp; reuerens, adorauerunt puerum. 86. Angels, Star, and Magi Advocates MS. 19. 3. 1 Ih? almyghty kyng of blys Assumpsit carnem virginis. As holy kyrke makys mynd, Intravit ventris thalamum; ffro heyuyn to erthe to save monkynd Pater misit filium. Of mary mylde cryste wolde be borne Sine virili semine, To save monkynd þat was forlorne, Prime parentis crimine. To mare come a messenger Ferens salutem homini, Sche aunswerd hym with mylde chere, ‘Ecce! ancilla domini.’ Mekely on þe, þo holy goste Palacium intrans uteri— Of althyng meknes is moste In conspectu altissimi. When he was borne þat made all thyng, Pastor creator omnium, Angellis þei began to syng, ‘Veni, redemptor gencium.’ Thre kyngis come on goid xij day, Stella mycante previa; To seche þat chylde þei toke þo wey, Portantes sibi munera. A sterne forth ladde þeis kyngis all, Inquirentes dominum, Lyyng in a nasse stall Invenerunt puerum. ffor he was kyng of kyngis heghe, Rex primus aurum optulit; And allso lord and kyng ful ryght Secundus rex thus protulit; ffor he was god, mon and kyng, Mirra mortem retulit; He hus all to heuyn bryng Qui mortem cruce voluit. 87. The Journey of the Three Kings Porkington MS. 10 The ster he schynythe boþe ny?te &amp; day, To lede iij kyngis þer Ih? lay. Ihu whas Borne in Bedle? Iude, Alle off a mayde?, so fyndythe whe. Owte off þe Este com kyngis iij, Wythe ryche presente as y yow say. The stuarde whas Bolde off þat contre And Bade Errod schollde come and see lyke as þey wenty?, all y[e] iij, Goyng ffurthe yne þer Iornay. ffurthe þey wentyn, pas for pas, And Euer þe ster schone one þer ffase, lyke as þe sone doþe throw þe glas, And yne-to Bedleme þey toke þer way. Whene þey com yne-to þe plas, Ih? wythe hys modyr whas, þey knelyd a-downe &amp; made solas, And euer kyng tyll oder gan say— Whene þey had made vp hyr offeryng, gollde and myr and ryche thyng, they lay a-downe &amp; toke restyng, ffor alle a ny?te and alle a day. As þey lay in þer slepyng, Ther come a angell &amp; brow?te tydyng, And Bade theme wende nat by errod þe kyng, But Bade þeme take a-noþer way. Errod off þis he wyxyd fful gryll, þa þis iij kyngis Came nat hyme tylle, Alle to ffull-ffyll hys false wylle, And tyll hys kny?teys he gane say— Errod Bade hys kny?tes a-none That þey schollde in-to bedleme gone And sle þe chyllderyne euery-chone— And yet he faylyd off hys pray. Angellys Come owre lady a-none, And bade hyr in-to Egypte gone, ther-yne to wonny, þer yne to dwelle. yne tyme hyt wer errod-ys endyng day. Herrod dyyd and went to hell, þer yne to wonny, þer yne to dwell, And yne þe depyste pytte he fell— And þer he ys ffor euer &amp; ay. 88. Balthazer, Melchior and Jasper Sloane MS. 2593 Out of þe blosme sprang a þorn, quan god hymself wold be born— he let vs neuere be forlorn, þat born was of marie. þer sprong a welle al at here fot, þat al þis word it turnyd to good— quan Ih? cryst took fleych &amp; blod of his moder marie. Out of þe welle sprang a strem, fro patriarck to jerusalem— til cryst hymself a-?en it nem of his moder, etc. In wynter quan þe frost hym fres, a powre beddyng our lord hym ches; betwyin an ox &amp; an as godes sone born he was of his, etc. It was vp-on þe twelwe day þer come þre kynges in ryche aray, to seke cryst þer he lay &amp; his, etc. þre kynges out of dyuers londe swyþe comyn wiþ herte stronge, þe chyld to sekyn &amp; vnder-fonge þat born was of marie. þe sterre led hem a ryte way to þe chyld þer he lay— he help vs boþe ny?t &amp; day þat born was of marie! Baltyzar was þe ferste kyng, he browte gold to his offeryng, ffor to presente þat ryche kyng &amp; his moder marie. Melchiar was þe secunde kyng, he browte incens to his offering, for to presente þat ryche kyng &amp; his, etc. Jasper was þe þred kyng, he browte myrre to his offeryng, ffor to presente þat ryche kyng &amp; his, etc. þer þey offerid here presens, wiþ gold &amp; myrre &amp; francincens, &amp; clerkes redyn in here seqwens, ephifanye. Knel we down hym be-forn, &amp; prey we to hym þat now is born: ‘&amp; let us neuer be for-lorn, þat born was of marie!’ 89. The Three Kings and Herod St. John's Coll. Camb. MS. 259 Qwan crist was borne in bedlem, þer rose a stere os bryth [os lem], þat gafe so glorius a glem ouyr dale and downe. Oure dale and downe it sprong and sprede, þat made iij kynges to be a-drede; In-to an unchoud lond it hem lede, into a towne— þer were iij kyngys of grete renowne. þe cam to seke herowd þe kyng, and askyd hym of all þat thyng, And speryd aftyr þe chyld so ?yng, þat xuld be kyng— þat schud be kyng of all Iury. ‘we saw a stere secyrly, þer-for we worchyp him for-þi, þat chyld so ?yng; Here gold and homage we hym bryng.’ ‘Wend ?e forth, all thre in-fere, And of þat chyld if ?e may here, þat ?e wyll com agen in-fere, I ?ou beseke. I ?ou beseke þat ?e me say, Os ?e com homward agen in ?ore way, þat I my-selfe hym woyrchyp may, þat chylde so meke; on my bare fete I wold hym seke.’ þe kyngys no lenger þer abode, but forth to bedlem þan þe rode, and þe stere before hem glode Vn-tyll þie were— Vntyll þie were þer ih? lay, woondyn in a cryb of hey. þem thowt it was a pore aray Of prins of pes þat hast no pere. Now knele we downe, all iij in-fere, And offyr to þis derlyng dere Gold soree and rekyls clere, and myre al so— and myre al so in tokenyng þat he is ueri man and kyng, Soffarond prins ouyr all thyng, oon and no moo, for holy wryth bere wyttenes al so. An angell warnyd hem in here slepe, þat þie xuld hem for herowyd kepe; þei thankyd god with deuocion depe, and hom þie wente— and hom þie wente on here Iornay. quan þie-of herowd hard say, he sayd ‘alas! and welaway, for I am schente; þis chyld he wyll my kyndam hente.’ þen erowd was both wode and wroth, with mekyll Ire he made hys othe, þat all þe londe it xulde be loth þat he was borne— þat he was borne þat xuld be kyng. he bade to doo a spythfull thyng, to slee chyldyrn both elle and ?yng, in bedlem borne with-in ij wyntrys þer beforne. þe chyldryn sprongyld an þe sperys, þe moderys wept ful bytyr terys þat herowd dyd hem gylte-les derys, þat fend so felle— þat fend so fell, fowle mut hym befalle! þat þus þeis chyldyrn martyryd all; On-to marie we crye &amp; calle, þer in blys well, to scheld us from þe pyth of helle. 90. Hostis Herodes Impie Sloane MS. 2593 hostis herodis impie, Xp? venire quid times; non eripit mortalia. Enmy herowde, þu wokkyd kyng, qwy dredes þu þe of cristes comyng? he de?yryt here non erþely þing þat heuene ha?t at his ?euyng. þre kynges þer saw a sterre ful bry?t, þei folwyd it wiþ al here my?t; bry?tnesse þei saw þrow þat ly?t, þei knewe god wiþ here ?yftes ry?t. þe welle ha?t waschyn vs fro wo, þe lomb of heuene is comyn vs to; he þat synne neuere wold do ha?t waschyn clene our synnys vs fro. his my?t is chawngyd of newe maner, þe water wyx red in pecher; þe water is turnyd to wyn ful cler, ageyn þe kynde þow it were. louyng, lord, be to þe ay! þat ha?t schewyd þe to vs þis day, wiþ fader &amp; holy gost veray, þat in þe word neuer fayle may.</field>
      <field name="fulltext">HYMNS AND SONGS OF THE PASSION. 91. The Story of the Passion Arundel MS. 285 The Passioun of Christ Compatience persis, reuth &amp; marcy stoundis In myddis my hert, and thirlis throw þe vanis. Thy deid, Ih?, þi petuous cruell woundis, Thy grym passion, gret tormentis, grevous panis, In-grauit sadlie in my spreit remanis. Sen me of noucht þou hes boucht with þi blude My ene, for doloure, wofull teris ranis, Quhen that I se the nalit on þe rude. In Symon lepros hous of bathany, Thy feit anoyntit mary magdalen, With precius balme &amp; nardus-specatyve, Scho passit fra tyme hir synnes wer forgevin. Thy flesche and blude in breid and wyne betuen Gaif thy disciplis, &amp; Lawlie wosche þair feit. Thy manheid dred thy passioun to sustene, Quhen þat þou prayit on monte oliveit. To gyde the Iowis, come Iudas scariot And kist þe, christ—all þe disciples fled. To ane wraichit man Cayphas &amp; Pylot, Bund as ane theif, so wes þou harlit &amp; led Till Herod had in purpor habit cled, ffor hethin halsit, blasphlemit, with mony blaw Beft at ane pillar, blaiknit and forbled At Locostratus, quhair þai leid þe law. Cuttis for þi cot þai keist, was never sewit, Out-throw þi hernis, þe croun of thorn þai applyit, Wailland þin ene, into þi visage spittit, And for derisioun ‘King of Iowis’ þai cryit. That nycht þi name Sanct peter thris denyit. Drownit in dule myrk was þi mynd, mary, To wonder on, throw Ierusalem þou hyit To se thy awin sone, þat þou fosterrit, de. Ruffit on croce, thir wordis did repeit, ‘Scicio’; richt sone þai seruit þe with gall. Scharpe wes þe speir, þe nalis Lang &amp; gret. Thy ribbis rakkit, þi face oure-spittit all, To golgatha, godis sone celistiall, Thy croce with force þou bure, with cure &amp; heit. Thy tender hid and flesche virginall Werry, forwrecht in watter, blude and sueit. Throu maryis saule þe suerd of dolour thrist, Quhen þat þou said, ‘se þair thy sone, woman’, Commending hir to Iohnne þe ewangelist: Scharp bludy teris hir cristell eyne out ran. Suollit wer thy syddis for scurgis bla and wan; Naikit and paill, ded on þe croce þou hang— Thy wanis burssin, þi senouis schorn, þan Crownit with thorne for scorne,—twa thevis amang. My wofull hert is baith reiosit and sade, Thy corps, lorde Iesu christ, quhen I behalde. Of my redempcioun I am baith blyth &amp; glaid; Seand þi panis, sorelie weip I walde. Cryand ‘hely’, þi gaistlie spreit þou ?alde; To longus hande þi blude ran in ane rest; Thy wofull moder swonit stif and calde, Quhen þou inclynit with consummatum est. Dyrk wes þe sone fra þe sext hour to nyne; Montanis trymblit, hillis schuke &amp; rochis claif. Centurio said, ‘þou art goddis sone dewyne’; Ioseph de-curio spicit þe in þi graif With myr and must, most vertuis &amp; suaif— Thai gert þe de and forgaif berrabas. My saule with sanctis, saluiour, resaif, Sen þat þi passioun purgit my trespas. Explicit. 92. Thy Blood Thou Shed for Me Henry E. Huntington Library, MS. HM 142 Ih?, that alle this worlde hast wroghte, And of a clene virgyn so take oure kynde, And with thi blode oure soules hast boughte, My loue to þe I pray þe to bynde, In werk, in worde, in þought of mynde. My soule, my body, I yeue alle to the; So kynde a frende schal I noon fynde, ffor-why þi blode þow sched for me. fferst, ih? lord, sone after þi byrthe, The .viii. day, named þi Circumcisyoun, Thow wepte in stede of yoles myrthe, And in a maner began thi passion; So was þou kutte for oure transgressyoun, With a stone knyf aboue thi kne. I loue þe, lord, with trewe affeccioun, ffor þus þi blode thow schedde for me. The same nyght, lord, þat þou was take, After þi soper and wasshyng of fete, Warnynge discyples þat þei schulde wake, Thou prayed þi fader with dropes ful wete, Swetyng þi blood þat is so swete. ffor drede of deth þou wolde not fle— A cause of loue þis is ful grete— ffor þus þi blode þou sched for me. Aftir þi takynge, lord, þou was bounde Vnto a pyler, &amp; scourged ful sore; They leyde on þe wounde on wounde, ffor thi fayre body was alle to-tore; Noon ynche ther-of was kept in store. Thus was þou bounde to make us fre, Mikel am I bounde to þe þerfore, ffor þus þi blode þou sched for me. A clothe of purpure on þe þe[i] cast, And before pylat on þe next morne, The to crucifye, þei cryed ful fast, Puttynge on þi hede a croune of þorne And callyd þe ‘kynge’ with iape &amp; scorne— The kynge of heuen, of erthe &amp; see. So witht þi body, þi hede was torne, And þus þi blode þow sched for me. Then, berynge þe Cros to caluarie, Vn-to þe mount þou cam at last; Thi bodyly wounde were woxe al drye, The purpure þer-to was cleued ful fast. They rente it of with a grete haste, And þat was, good lord, more peyne to þe Than al þe scourgynge þat was now past, And þus þi blode þou sched for me. Lord, to þe cros then was þou nayled, Handis &amp; feet, &amp; lyft up on hye, Hangenge þer-on tyl þi lyf fayled. All þis þou suffird us for, to bye Oure soules to lyue when oure flessche schal dye. What myght þou schewe more charite? ‘Graunt mercy, good lord, &amp; mercy,’ I crye, ffor þus þi blode þou sched for me. Whan þou was deed, þorou a blynde knyght Wyche claf þi hert with a scharpe spere— And with þi blode he gate his syght, Askynge þe mercy &amp; mercy was there. Euer in my hert this wille I bere. Of alle þi kyndenes blessit mote þou be! If I forgate þe, ful vnkynde I were, ffor .vii. tymes þi blode þou sched for me. Oracio Now, now, Ih?, for thi Circumcisioun, When þou was kut so in fleshe &amp; skyn, Make with my soule suche a conclusioun, That I falle neuer in fleshly synne; And for þe grete drede þat þou stode inne, Prayinge thi fader yf deth myght passe, Conforte my soule, þat I may wynne Hope of þi mercy &amp; drede þe lasse. And for þi skourgynge, bounde with a corde Vnto þat pylour, al for our sake Graunt us þat blode, o mercyful lorde, Oure soules to washe fro synnes so blake; And for þe thornes þei dide the take, Crounynge þin heed in-to þe brayne, Yeue us þat croune þat þou dide make In heuen for us, witht al þi payne. And for purpure, þat cleued so faste Whan it was drawe fro þe drye blode, Off al þi peynys gif us a taste, Þat þei may be oure goostly food; And with þo naylis, so stronge &amp; good, That peresshid þrou both handes &amp; feet, Ioyne all oure hertis vnto þat roode, That we þi kyndenes neuer forgeet. Now, last we pray, lord, of þi grace, And for þat spere þat opynde þi syde, That we may se þi blisful face Whan we schal here no lenger abyde; And in þis pryson sle al our pride With charite, mekenes &amp; pacience, That, in þat kyngdom þat is so wyde, We may reioyce euer thi presence. AmeN. 93. The Hours of the Cross Cambridge Univ. MS. Ee. 1. 12 I hard a maydyn wepe ffor here sonnys passyon; yt enterd into my hart full deipe, wyth grete contricion. Patris sapiencia, The sonne off god almyght, off fals judas be-trayd he was, The maker off all lyghte. Hys discipulis fled a-waye, And fast from hym they went. Hys body bare was scorgyd ther, Hys flesche was all to-rent. Hora prima, dominus be-fore pylate was browthe, Wyth fals wytnes hym to dystres A-gaynst hym ther was sowht. In the neke they smote hyme sore, And bownde hys handdis fast, And at the last—þat grevyd hym worst— They spyt in-to hys facys. ‘Creuce-figi!’ clamytant The Ives, in the thyrde owre; Hym for to scorne, wyth purpull clothyng They cledyd owre savyowre. Vppon hys hede a crowne of thorne To set they wolde not spare. Ryght pytyusly to caluery The crosse hym-selfe he bare. Hora sexta, dominus Vppon the crosse was naylyde, And as a theffe, for manys greffe, To dethe he was be-trayd. They gaue hym to drenke Aesell myngelyd wyth gall. Owre sowllis to þe blysse to bryng— In heven he ys a king. Ora nona, dominus Hys spryt he dyd vp-yelde, Into hys fathers holey handis, the vyctory of the felde. Lungius, þat blynd knythe, wyth a sharpe spere He smote owre sauyor into the harte; and than be-gan the yerth to quake, the sun dyd lese hys lythe. Hys mother wepte water &amp; blode, Standyng here dere sone by; I can not tell wheder of them More Rufull was to see. De cruce de-ponitur Was takyn from the crosse, And in-to the sepullture Hys body beryd it was. Wyth spices swete in-bracyd, the scrypter to fulfyll— Hys passion kynd to haue in mynde, As yt was euermore hys wylle. 94. The Dolours of Our Lady Arundel MS. 285 Heir followis þe houris of oure ladyis dollouris Quhat dollour persit our ladyis hert, Quhan scho hard hir sone was tane &amp; bund, Syne led to Annas, þat of syn had na part, Quhair fals witnes agane him sone wer fund. At prime At prime scho followit him to pilotis place, With sobing, siching, lik to fall in swone; Thair the Iowis spittit in his face And fals witnes spak fast to put him doun. At terce At terce, ‘crucify him!’ þe Iowis can cry; The quhit coit and purpour claith gaif him for scorne, Thai scurgit him; and our lady þat stude by, Saw him beir þe croce and crownt with thorne. At sext At sext þai him nakit nalit on a tre, For drink þai gaif him bitter gall; The blud droppit doun on his moder mary; The erd trimblit and cragis begouth to fall. At none At none he commendit his moder to Sanct Iohnne, Syne with gret dolour scho saw him decese. The sone tynt licht fra þe sext till none— His passioun betuix god and ws maid peace. At ewinsang Oure lady saw his syd oppinnit with a speir At ewinsang; syne his body þai tuk doun, And laid him with mony salt tere In our ladyis bosum, of glore þe crowne. At compling Our lady saw þame to graif his body beir, And clois him þairin with a gret stane; To keip him þe Iowis put men of weir— And þe faith of crist remanit in our lady all[ane]. O mary, moder of mercy &amp; of grace! This houris to þi honour I refer; To be my aduocat in euery cais, And stand with me at þe bar. Grant me of þi sonne to haue compassioun, And ay be ane seruand to þe; And for my synnis do Satisfactioun, Syne be tane to þe blis of hevin finalie. Heir endis þe exercicioun for Setterday. And begynnis þe exercicioun for Sonday: 95. Behold Jesus on the Cross MS. Douce 126 (Sum. Catal. No. 21700) Godys sone þat was so fre In-to þis world he cam, And let hym naylyn vp-on a tre, Al for þe loue of man. His fayre blod, þat was so fre, Out of his body it ran— A dwelful sy?te it was to se. His body heng blak &amp; wan. Wiþ an o &amp; an I His coroune was mad of þorn, And prikkede in-to his panne Boþe byhynde &amp; a-forn. To a piler y-bowndyn, Ih? was swiþe sore, And suffrede many a wownde þat scharp &amp; betere wore. He hadde vs euere in mynde In al his harde þrowe; And we ben so vnkynde We nelyn hym nat yknowe. Wiþ an O &amp; an I But ?if we loue hym trewe, Houre peynys ben in helle ?arkyd euere newe. Who-so wele loue trewe, Byhold ih? on þe croys, How he heng pale of hewe, And cryde wiþ mylde voys— ‘Me þristiþ’ he gan to kalle— þe iewis herdyn þys; Eysel meynt wiþ galle, þey bedyn hym y-wys. Wiþ an O &amp; an I His þrist was to sey?e, ffor loue of manys soule Hym longede for to dey?e. Who-so be proud in herte, þynk on god al-my?t And on his wowndys smerte, How rewly he was a-dy?t. Godys sone in trone, þat hey?est is of my?t, Tok batayle a-lone ffor oure loue to fy?t. Wiþ an O &amp; an I þe batayle was so stronge, At many a betyr wownde þe ryche blod out spronge. Trewe turtyl, corounyd on hylle, þat hey?est art of kynde, þy loue chaungyþ my wille, Whan þu comyst in my mynde. þe fend I forsake anon ffor on lady so hende— To seruyn þe lady þan wil I gon, ffor ?he is of my kende. Wiþ an O and an I Ich am on of þo, þat þy sone bou?te dere He schal me nat for-go. A—M—E—N 96. The Seven Words from the Cross Arundel MS. 285 Heir followis ane deuoit orisoun To be said in the honour of þe sevin wordis that our saluiour spak apoun þe croce. O Lord God, O Crist Ih?, O sueit saluiour, I þe salewe! The quhilk sevin wordis of maist vertu, Off þi life þe last day, Thou said on þe croce in þi passioun The quhilk I beseik the with supplicacioun To haue þame in mynd we may. Throu vertu of þir wordis, we pray þe, Quhair I haue synnit þat þou gif me The sevin deidly synnis, Prid, Cowatice, Ire, Inwy, Lichery, Sueirnes, and glutony, &amp; ask forgevinnes þat cum may I In hevin, quhair now þou wynnis. And as þou prayis to þi fader but faile, Apoun þe croce hingand full paile, To forgif þi crucifyaris al haill Thair mis and thair mysdeid, Grant me sa þat I may spaire And forgif all man, les and maire, Hes done me noy or caire, That for thy blude couth bleid. And as þou said vnto þe theif, Quhilk hang besyid þe, for releif— To the his saule wes leife— Said, ‘into paradice Thou sal be with me þe samyn day,’ God grant me to leif sa ay That to me þe samyn þou may say, ‘Cum to my palice of maist price.’ And as þou said to þi moder deir, Quhilk dulit and murnit &amp; maid gret beir, Said to hir þan, ‘woman, Lo! heir Sanct Iohnne, thy sone to be, And þou his moder, mary meik.’ To þame me follow I þe be-seik, Throu verray lufe and cherite. And as thou said þan ‘elay’ Vnto þi fader þan in hy, That Is to say, ‘quhy left am I And leifis me þus on þe rude’, Sa grant me in perrell &amp; tribulacion In all anger, noyis &amp; vexacioun, Lorde, helpe me &amp; geve me consolacioun, That redemit me with þi blude. And as þou said þan, ‘I thrist’, The heill of saulis quhilk þou wist Wes in þe Lymbe in myrknes &amp; mist, Bydand þi cumyng, O kyng Of erde, hevin and of hell, That I þe luf, grant me þi-sell, O well of weilfair, of vertu well, In hevin with þe to ryng. And as þi body was extendit Apon þe croce, þi spirit commendit— Vnto þi fader, þe quhilk ascendit And broucht ws fra all baill— ffor þat blist wourde, grant me þe Ioy Off paradice &amp; me convoy Quhair þat þou rignis, o ryall roy, Quhen þat I pas but faill. In hevin euer with þe to ring, To þe quhilk conwoy me, o cumly queyne, With Sanctis in solace, Euer mair þat I may sing And þair se thy fair face Amen. 97. The Mourners at the Cross Trinity Coll. Camb. MS. 601 Sequitur Meditacio de Passione Domini nostri Ih? Cristi There stood besyde the crosse of Ih? Hys modyr, hyr sustyr and also Iohne, Beholdyng his woundes bledyng all new. They syghyd, þey sobbyd euer in on; His modyr þus mornyng made her mone: ‘Dere sone, delyuer vs out of pyne, Take me with the, my ioyes be gone. Lat bothe be lyke, thy deth and myne. ‘Thy peynes to me they be so smert, My sorow so sore hit wyll nat slake, That as a swerde they perse my hert And euer wyll do tyll dethe me take, The peyne wherof hit maketh me quake But well I wote to com to the And euer ioy and myrthe to make— Full long therto now thynketh me.’ She lokyd vp hygh vnto the crosse, She saw her son opon hit hyng. How myght þat may haue had more losse Than lese her son, þat was a kyng? She myndyd well, he made all thyng And myght haue sauyd hymsylf fro wo. Therfore sorow to her hert dyd thryng, That he suffred suche wreches to sle hym so. ‘Allas! dere son, thynkest þu nat on How thow thyne aungell to me sent, And seyd þu wold become a mon To saue mankynde þat þan was shent? He gret me with grace &amp; good entent, And seyd I shuld conceue with ryght The lord on whom my loue ys lent, For thow art my son and god of myght. ‘Gabryell gret me all with grace, And all with myrthe he myngyd my mode; And now I loke opon thy face, And se the hyng there on the rode, Spoylyd and sprynkelyd all with blode, Scornyd and scorgyd &amp; all to-shent. Now may there nothyng do me good, For sorow and care so hath me hent. ‘Somtyme I lappyd the in myne arme, And thought full kyndely the to kysse; I weryd the wyll fro all kyn harme, On the was all my ioy and blysse. But now methynke hit ys all amysse To se thy blood renne from thy hert. But I most take hit as hyt ys, And sofre sorow with peynes smert. ‘Dere son, thow sokyd vppon my breste, And coueryd me well fro all kyn care. I know well þu made bothe man and beste, Heuyn &amp; erthe &amp; mekyll mare; But now þu lernyst another lare And suffrest dethe withoutyn skyll. Allas! dere son, how shall I fare? Rewle me &amp; gyde me euen as þu wyll. ‘I lappyd the, I lullyd the, I layde the soft, I kyssyd the oft opon my kne; And now thow makest me syng full oft, To se the thus hang on thys tre, ‘Allas! wyll hit no better be? Shall all my Ioyes þus fro me go?’ Make here my ende, take me with the, And lat me neuer abyde thys wo.’ Than spake þat lorde wordys full mylde As he hyng vppon the tre: ‘Woman, take Iohne here to thy chylde.’ And þan anone to Iohne seyd he: ‘Lo here þy modyr, þow may her se.’ And euer aftyr with all hys myght He socoryd þat lady, blessyd mot she be! And seruyd her truly bothe day &amp; nyght. Yet mornyd that mayden in her mynde, When she saw þat her chylde was slayne. Blame her nat, hit was but kynde. Yet was ther oo þyng made her fayne, She wyst that he shuld ryse agayne. But for all that she was full wo To se her chylde suffre suche payne, And hang there dede, boþe pale &amp; blo. Euer she syghyd &amp; seyde, ‘Allas! A carefull woman, what shall I do? My ioy, my comfort in euery cas, My owne dere chylde ys slayne me fro. Why wold þese wyked Iewes do so, To sle my son withoutyn cause? Wyte me nat þaugh I be wo, For I may neyther bynde ne lause.’ That blessyd lady, chosyn for chaste To bere þat lord þat all thyng wrought— Heuen and erthe, wode and vaste, Water and wynde &amp; all of nought— Her sorow was suche þat she ne rought To dy, for dole of her son dere; Hyr sorow so suyd here vnsought That nothyng myght amende here chere. O lorde, syth þu wolde nat her spare, That of her body toke flesshe &amp; blood, But as a caytyf let her haue care When thow hynge nakyd on the rood, Why shuld we wreches, þat neuer dyd good, Groge with peyne or aduersite, But thanke &amp; blysse the with myght &amp; mood In ioy or sorow, whether that we be? Remembre, lord, of thy goodnes, Howe with thy blood þu bought mankynde, And brought hym frely out of dystres Fro the foule fende, þat dyd hym bynde Where euer for syn he shuld haue pynyd, But þat þu for hym dethe wold take. Let neuer þat sorow renne fro oure mynde, That thow wold suffer for oure sake. And late þy godhede graunte vs grace That we may mekely, with all oure myght, Thanke þe &amp; looue whyle we haue space, Serue þe &amp; blesse boþe day &amp; nyght And at owre [dethe] com to þat lyght, Wheryn þu art &amp; euer shalt be, And euer abyde þere in þy syght. Amen Amen, for charyte. Explicit. 98. For Thy Sake Let the World Call Me Fool Henry E. Huntington Library, Ellesmere MS. 34. B. 7 A goode praier O Ih?, lett me neuer forgett thy byttur passion, That thou suffred for my transgression, ffor in thy blessyd wondes is the verey scole That must teche me with the worlde to be called a fole. O Ih?, ih?, ih?, grauntt that I may loue the soo, Þat the wysdom of the worlde be cleene fro me A-goo, And brennyngly to desyre to come to see thy face, In whom is all my comford, my joy and my solace. Amen—Ihesus—maria—Iohannes. 99. The Child that Died for Us MS. Rawlinson C. 86 (Sum. Catal. No. 11951) I saruyd oure lady bothe nythte and day the louyr that I may Oure lady hade a childe bothe fryssh and gaye, wiche ded for wus on goode fryday, and allso a childe good þat dede for wus oppon the Rode, and allso a childe good and free, that ded for wus oppon the Roode tre. 100. The Wounds, as Wells of Life Arundel MS. 286 (written as prose) Ihesus woundes so wide ben welles of lif to þe goode, Namely þe stronde of hys syde, þat ran ful breme on þe rode. ?if þee liste to drinke, to fle fro þe fendes of helle, Bowe þu doun to þe brinke &amp; mekely taste of þe welle. 101. An Alphabetical Devotion to the Cross MS. Rawlinson B. 408 (Sum. Catal. No. 11755) Here begynneth þe A.B.C. of deuocion [CROSS] of ih? criste be euer oure spede, And kepe vs from perel of synnes and payne! Blessid be þat lorde þat on þe crosse dide blede, Crist, god and man, þat for vs was slayne, Dede he was and rose vp agayne. Euer helpe us, crosse, with hym to a-ryse ffro deeth to lyue and synne to dispise! Gracyous crosse, now grawnt us þat grace Hym for to worship with al oure mynde, In wordes, in werkes, and in euery place, Knelyng and kyssyng þe where we þe fynde. Late us be neuer to hym unkynde, Mercyfully þat made vs to be men, No more to kepe but his heestis ten. O blisful crosse, teche us al vertu Plesyng to god, for oure saluacion, Quenchyng alle vices in þe name of ih?, Raunson payng for oure dampnacion. Sende us such grace of conuersacion That we may stye and glorified be, Where crist is kyng þat dyed on tre. Crist, þat dyed on þe holy roode, I pray þe, good lorde, with al my myght Sende us sume part of al thy goode, And kepe us from yuel euer day and nyght, Contynuyng þi mercy, sauyng al ryght Titulle of þi passion, Poynt us saue As to thy [cross] reuerence we may haue.</field>
      <field name="fulltext">APPEALS TO MAN FROM THE CROSS. 102. ‘Thou Sinful Man that by Me Goes’ Arundel MS. 285 The Dollorus complant of oure lorde Apoune þe croce Crucifyit Now herkynnis wordis wunder gude, How Ih? crist hang on þe rude; With lufly speche and myld mude, He schew till man How he fra hell, With panis fell, Oure saulis wan. ‘Thow synfull man þat by me gais, Ane quhyle to me þou turne þi face! Behald my body, in euerylk place, How it is dicht, All to-rent, And all to-schent, Man, for thy plycht. Man, fra me þou ga not ?it! Behalde my handes &amp; my feit, How þai ar knaggit with nalis gret Wnto ane tre; Thir depe woundis, Þir harde stoundis, I tholit for the. Behald my croun of thornis kene, The Iowis thrang on my heid in tene, Tua theifis I was hangit betuen With gret dispyte, This mekill vnseill Þou seis me feill, Man, I the wyte. Behald hertlie vnto my syde; Thair ma þou se ane wound full wyde, That maid was with ane speir full reid Wnto my hert— This anger, þis wa Þou seis me ta, Thy syn it gart. Behalde my schankis and my kneis, Body, heid, armes and theis; Behald, on me na thing þou seis Bot sorrow and pyne— Thus was I spylt, Man, for þi gylt And not for myne. Me Rewis for mary, my moder mylde, That murnis so sair for me hir chylde; ffor sche me saw þusgait revylde, In alkin thyng Leid as ane tyke, &amp; theif-lyke, On gallowis to hyng. Behalde how, with þair rapis teuch, The Iowis fell my lymmes oute dreuch, ffor þat na lymme was meit aneuch Unto þe bore. This anger, þis wa, Þou seis me ta, I tholit þe for. Man, vnderstande eik þou sall, In-steid of drink þai gaif me gall; Asaill myngit þair with-all Thai Iowes fell. Man, sickerly Þir panis thole I, To saif þi saule fra hell. Behalde my corps, how Iowis it dang With knoppit quhippis, with scurgis lang; As stryndis of wellis, my blude oute sprang On euerylk syde, Weill ma þou wit, Quhair knoppis hit Maid wondis full wyde. ffor þe, man, þou sall vnderstande, In body, heid, fute and hande, ffyve hundreth woundis, &amp; fyve thousande, And þairto sexty And fyftene, Was taulde &amp; sene On my body. Behalde, on me nocht hale was left— And ?it, fra me or þou war reft, All thir panis, I wald tholl eft And for the de. Heir may thou se Þat I luf the Moist hertfullie. Sen I throu lufe hes bocht þe deir, As þou thy-self þe suth seis heir, I pray the hertlie, with gude cheir, Luffe me agane That it like me, Þat for þe Thollis all this pane. Gif þou þi life in syn hes led, To ask me marcy, be þou nocht dred, ffor þe lest drop I for þe sched May clenge þe sone, And all þe syn, þis warld within, That þou hes done. I wes wraithar with Iudas ffor he wald me na marcy as, Than I wes for his gret trespas Quhen he me sauld. I wes reddy to gif marcy— Ask he nocht wald. Cayam, þat his brothir sleuch, Mycht haue had marcy weill aneuch, Bot wanhop him fra mercy dreuch— He wald ask nane. Thairfor in hell, euer to duell, His saule Is gane. Sanct peter, þat me thris forsuke Apoun a nycht, as sayis þe buke, Vnto my mercy he him tuke— My marcy gat he— In hert had cair Þat he sa sair Had grevit me. Paule, Magdalen and mony ma, That in þis warld wrocht mekill wa, Without marcy paste nocht me fra, Quhen thai It aste. But þair askyng in alkin thing Thai had als fast. The theif þat hang on my rycht syid, Ane littill quhile befor he deit, Eftir mercy sa fast he cryit On reuthfull wise. Thairfor with me þe day Is he In paradice. I wer full laith for-suth to tyne Thy saule, I wane with mekill pyne, All þe defalt it salbe þin Gif I þe þarne. Now ask mercy, þi fader am I, And thou my barne. Now luke þat I find þe kind, And haue my passioun in þi mynd, And sickerly þou sall me find Kindle the to, Helpand in neid in alkin deid Thou hes ado. I[n]steid of luf nocht ask I the, Bot faynd þe fast fra syn to fle; Pane the to leife in cherite Baith nycht and day. Than in my blis, þat neuer sall mys, Thou sall duell ay. Now, Ih?, for thy gret gudnes, As thow for man thollit herdnes, Grant ws to lef in cleynes, And marcy send. And grant ws grace to se thy face In hewin but end. Amen. 103. Woefully Arrayed Harley MS. 4012 Ho-sumeuer saith þis praier in þe worship of þe passion shall haue .C. ?ere of pardon Wofully araide, My blode, man, ffor the ran, hit may not be naide, My body blo and wanne, Wofully araide. Beholde me, I pray þe, with all thyne hole reson, and be not hard hertid, for this encheson þat I, for thi saule sake was slayne, in good seson, Begilid and be-traide by Iudas fals treson, Vnkindly intretid, With sharp corde sore fretid, Þe Iues me thretid, The mowid, they spittid and dispisid me, Condemned to deth as þu maiste se. Thus nakid am I nailid, O man, for thi sake. I loue þe, þenne loue me. Why slepist þu? awake! Remember my tender hert-rote for the brake, With paynes my vaines constrayned to crake. This was I defasid, Thus was my flesh rasid, And I to deth chasid. like a lambe led vnto sacrefise, slayne I was in most cruell wise. Of sharp thorne, I haue worne a crowne, on my hed, So rubbid, so bobbid, so rufulle, so red, Sore payned, sore strayned, and for þi loue ded. Vnfayned, not demed, my blod for þe shed, My fete and handis sore, With sturde naylis bore; What myght I suffer more þen I haue sufferde, man, for þe? Com when þu wilt, and welcome to me. DEre brother, non other thing I desire, But geue me thi hert fre, to rewarde myne hire. I am he that made þe erth, water and fire. Sathanas, þat slouen and right lothely sire, Hym haue I ouer-caste, In hell presoune bounde faste, Wher ay his woo shall laste. I haue puruaide a place full clere ffor mankynde, whom I haue bought dere. Who-sumeuer saith this deuotely hathe grauntid be diuers Bisshopis saing at the laste ende fiue pater nosters and fiue Aues .CCCCCC. dayes of pardon. 104. ‘Unkind Man, Take Heed of Me’ Harley MS. 4012 (written as prose) Vnkinde man, take hede of mee! Loke, what payne I suffer for the. sinfull man, to the I crie, only for the I die. beholde, the bloode of my handis downe renneth, not for my gilte but for youre sinnes, fote and hande with nailes so ben faste, that sinoes &amp; vaines alto-berste. The blood of myne hert rote, Loke, how hit stremyth downe by my fote. Ouer all theeis paines þat I suffer so sore, With myne herte hit greuith me more, þat I vnkindnes finde in the þat for thi loue hongid vpon a tree. 105. ‘Why Art Thou, Man, Unkind?’ MS. Rawlinson C. 86 (Sum. Catal. No. 11951) Late as I wente one myne pleynge I set my herte all in solase. Criste one a crosse I sawe hangynge, That dyede for mane withoute trespas. To mane he cried and sayde, ‘alas! Why art þu, mane, vnkynde to me? And now I dye to geve þe grace, Quid vltra debui facere?’ Criste Ih? þies wordes may saye To euery creature þat is vnkynde: ‘What shulde I more, mane, I þe praye, Haue do for þe þat is be-hynde? Thou art þe fayrest creature in kynde, ffor I þe made ouer, lyke to me, And gave þe reason, with witte &amp; mynde, Quid vltra debui facere? ‘I love þe, mane, a-boue all þynge, Therfor for þe I wolde be bore, And all for I wolde þe to blisse brynge. What shulde I þanne for þe do more? ffor Adam synne þu were forlore, And lyke for euer perisshid to be, Yt I woll to blisse þe restore, Quid vltra debui facere? ‘I muste love þe, I maye none oþer, Therfor love me a-gayne, Or ellys þu art an vnkynde broþer. My love to haue þu shuldest be fayne: In nede I þe helpe with myght &amp; mayne, And now one þe crosse I dye for the, And suffir þornes to perich my brayne. Quid vltra debui facere? ‘My hondes for þe on þe crosse bene spredde, To shew þe mercy yf þou wilt craue. Me to offende þu shuldest be adrad, ffor yf þu do wel I wol þe saue. Whane þu art dede and lefte in grave, [And all thy frendes from the flee,] Yt þy sowle I seke to save, Quid vltra debui facere? ‘Whane I made þe to my lykenesse, I made þe lorde Above all þynge, And gave to þe all plentousnesse Of fisshes þat arne in þe see swymmyng; And ouer all bestes þat are crepynge On erthe I made þe lorde to be, And ouer all fovles in þe eyre fleynge. Quid ultra debui facere? ‘I made þe sonne with sterres of hevene, The mone also with bryght shynynge, And sette þe sterres with planetis vije— All þis I did for þy plesaunce. And of þe erth I made to sprynge Erbis and treis in þer degre, Her frute to bere to þy norishynge. Quid vltra debui facere? ‘Ther myght neuer creature one me pleyne, And seye þat I was vnkynde, ffor to helpe þe I haue ben fayne, But yt one þis þu hast no mynde. To save mane yt was devyned That I shulde dye vpone a tre; Wherfor for þe I was pyned, Quid vltra debui facere? ‘Grete love I shewid whanne I þe made Of erth, a creature most excellent. Yf kyndnesse þanne in þe þou hadde, Thow shuldest love me with good entent. Mane, thy soule I made represent To þe lykenesse of þe trinite, ffor þou shuldest love as I went. Quid vltra debui facere? ‘Though þou haue synned, yt come to me And aske mercy with mekenesse, ffor mercy to geve I am redy, Thus shewith experience by expresse. ffor I shewid neuer yt no or?elnesse to synfull mane þat askyth mercy, Yt euer þu shewist vnkyndnesse. Quid vltra debui facere? ‘I gave þe Reasoun and eyene clere, To teche þe flee from all evyll; And also erys þu hast to here, And in þy sovle I sette fre vill. And now I hange on caluery hill, Naylid one crosse with naylys thre. To save þe, mane, þu shuldest not spill, Quid vltra debui facere? ‘Whanne mane had synned, to hym I sende Patriarkes, profettes and postels also, Trwe prechours to teche him to Amende, That mys had done to twynne me fro. And to save from endles woo I ordeyned of penaunce partys thre. Why hatist þu me, mane, why art þu me foo? Quid vltra debui facere? ‘Rather þan thou dampned shulde be, I from hewene agayne wolde discende And grevouser deth yt to suffir for þe. Why wrathis þu me? I nou?te offende, All þat þe nedeth to þe I sende; And now one þe crosse, as þu maiste se, My body is scourged and all to-rente. Quid vltra debui facere? ‘I haue not trespasid, why art þu me foo? Why wratthis þu me þat am þy frende? Thow hast no cause to fle me fro; I covet to kepe þe from þe fende, loo! euer to þe I am hende. Yf þu aske mercy with humylite, I wyll be for þe at þynne ende. Quid vltra debui facere?’ ffinis</field>
      <field name="fulltext">COMPLAINTS OF CHRIST. 106. What More Could Christ Have Done? MS. Ashmole 189 (Sum. Catal. No. 6777) Quid vltra debuit facere Þat lorde þat dyed for þe &amp; me? Cryste made mane yn þis maner of wyse: Lyke vnto þe trynite he deyd þe dewyse, By resoun, vertue And orygynall Iustice, And set þe in þe plesant place of paradyse. quid vltra etc. He made þe all-so to be boþe lorde and kynge, Off erþe &amp; off all creatures þat beth þeryne levyng, Sonne, moone &amp; sterrys, contynuall shynynge, ffor thy sake fynallye he made All maner thynge. quid vltra etc. Wyth these grete gyftis þu cowdyst not be content, Butt by grete presumpsioun Assentyst to þe serpent; by-cause þu woldyst be lyke god omnipotent, thane All thy grete vertues A-none Away þey wente. quid vltra etc. Cryst þene, beholdynge þy grete &amp; grewous fall, Perseywynge þe spoyled off thy gyftis naturall, Was Anone meked with pyte paternall, the to make fre that by synne was thrall. quid vltra etc. The to redeme He founde sone remedye, Vsynge humylite to þi pride clene contrarye, ffor, where-as by pryde thou nere fall dedelye, [he] by hys humilite restored the full hylye. quid vltra etc. ffor where-as by pride þu were made dede, with grete humylyte he toke one hyme manhede; Off A vyrgyne was I-bore þe to restore in-dede, Off Iesse-ys lyne and off hys kynrede. quid vltra etc. By frute of A tree þu felle to dampnacyoun, thane, be-holde &amp; see thy makers provysyoun: howe by A tree [he] restoreed þy saluacyoun, one the crosse whene he suffred hys passyoun. quid vltra etc. þane were þu delyuerde fro þe captyuyte. And by feythe And baptyme restored þe, Remyttynge þe blame of orygynall Iniquite, And þe restored Agayne to þy fre lyberte. quid vltra etc. Sethe cryste hathe þe honoured þus by hys natyuyte, Conueynge yne one persone þy nature with þe deyte. by merytes of hys passyoun brow?t þe to felicite, to þis for-seyde questyoun Ane Awnswere nowe geve me: quid vltra etc. Explicit. 107. A Dialogue Between Natura Hominis and Bonitas Dei Caius College Camb. MS. 84 Natura hominis Saluator mundi domine, to þe, Ihesu, make I my mone, to haue mercy Thorow þi pyte; gracius god, now here my bone. If I haue done owte of þo way of ryghtfulnes thorow my foly, Or dethe me kache &amp; close in clay, mercyful god, I crye mercy! Bonitas dei Man, qwat haue I done to þe? qwy art þu, man, to me vnkynde? Qwy has þu, man, for-sake me? qwy flese þu, man? I am þi frynde. ffurst, I þe made to my lyknes &amp; put al þis world in þi bayle, And, for to hele al þi sekenes, I lost my myght &amp; toke mercy. Natura hominis Þu maduste me, lord, to þi lyknes, And to þin ymage þu me schape Þo makynge, lord, of þi godnes let not me, lord, thorow fowle warke. My flesche is frele &amp; redy to fall, þo world, þo dele, a grete enmy. With meke hert þer-fore I cal, Mercyful god, I crye mercy! Bonitas dei Man, þo rede see I partud in too, owte of egypte qwen I browghte þe; I was þi frynde, þu was my foo, þu in deserte haste for-sake me; With awngels methe þer I þe fedde, my luf to þe þu fonde ay redy; þer þu were worthy hell pyne to haue had, I left my myght &amp; toke mercy. Natura hominis Þat mercy, lord, take þu to mynde, þat þu wold schewe to Maudeleyn; Thynke þat þu art of owre kynde, let noght mane-kynde þoro synne be sleyn. Opone my synful sole þu rew, as þu hit boght with þi body. ffor dedly syne has chawngude þo hewe, mercyful god, I cry mercy! Bonitas dei Mane, my prophetus I sent to the, my lawe þe for to preche &amp; take, And þem þu kylduste, in spyte of me. my-selfe, I come downe for þi sake, I sowghte þi luf &amp; þu me slowe— be-holde, my body is all blody. I myghte hawe distryde þe wel, &amp; wold noght, I lost my myght &amp; toke mercy. Natura hominis Lord, of þi mercy fygur I fynde, on Petur qwen I caste my thoghte; How þat he was to þe vn-kynde, &amp; seyde þat he knewe þe noghte. þu lokudste one hym with mylde mode, aftur mercy hertly can he cry. As þu for vs wold schede þi blode, mercyful god, I cry mercy! Bonitas dei Man, þe erthe I can do qwake, for al þis word is in my hande; Vengans also may I take, qwere me luste, one watur or lande. Be synus, tokunus &amp; spekynge to, my luf al-way þu myghte a-spye; And for þu schulduste take hede þer-to, I lefte my myghte &amp; toke mercy. Natura hominis ffor þat I haue don wrong, ryghte as þi chylde, þu schalte me bete. More is þi mercy þen my mys, gracius god, þu hit for-?ete! I sob, I sorow, I clepe, I call, with sory hert &amp; wepyng ey?e. As mercy passus þi werkus all, mercyful god, I crye mercy! Bonitas dei Mane, for þe my blode I bled, &amp; for þe was I al to-schente; All þat me luffud fro me þai fledde, &amp; all my frendus fro me þai wentte. If þu can fynde a-noþur frynde, to do so mycul for þi foly, Leue now me &amp; with hym wende, of me aske þu no more mercy. Natura hominis So sykur a frende was newur non borne, to do so mycul for luf of me. ffor any oþur frenschyp, I had bene lorne, had þi passioun, lorde, ne be. Syn þi frenschyp þus has me boght, so dulfully with þi body, Let not þin ymage now go to noght, Mercy-ful god, I cry mercy! Bonitas dei Man, my byddynge þu breycus al day, as holy kyrke wyl þe schewe; With þi grete oþus þat þu swerus ay, my body þu wonduste euur-more newe. ?yt leue þi synnus, &amp; turne to me, &amp; for þi gylte be þu sory, And now as welcum schalte þu be as he þat nedud neuur any mercy. Natura hominis Gramercy, gracius god of myght, þat one my sowle wyl haue mercy. To luf þe, both day &amp; nyghte, I ame now bowndone sycurly. Here, al my syne now I for-sake, &amp; to þi mercy I wyl me hye Gracius god, þi grace me take. mercyful god, grawnte me mercy! Bonitas dei Now, swete sole, welcum to me, with me in blys schal þu ewur-more dwell; I blesse þe tyme þat I boghte þe, þe tyme þat I wente for þe to hell. Into my kyndam, cum now with me, into þe blysse of hewun one hye, ffor þere in ioy schal þu now be &amp; ewur-more, thorowe my mercy. 108. Querela Divina: Responsio Humana B.M. Addit. MS. 37049 Querela diuina O man vnkynde hafe in mynde My paynes smert! Beholde &amp; see, Þat is for þe Percyd, my hert. And ?itt I wolde, Or þan þu schuld þi saule forsake, On cros with payne Scharp deth, agayne ffor þi luf take. ffor whilk I aske None oþer taske, Bot luf agayne. Me þan to luf, Al thyng a-bofe, þow aght be fayne. Responsio humana O lord, right dere, Þi wordes I here with hert ful sore; Þerfore fro synne I hope to blynne, And grefe no more. Bot in þis case Now helpe, þi grace, My frelnes; Þat I may euer Do þi pleser, With lastyngnes. Þis grace to gytt, Þi moder eeke Euer be prone, Þat we may alle In-to þi halle, With ioy, cum sone. Amen. 109. Brother, Abide Helmingham Hall MS. LJ. I. 10 (In an early XVI-cent. hand, at the end of Hardyng's Chronicle) Here begynnyth a lamentable complaynt of our saviour cryst kyng eternall to sinfull mane his brother naturall. Brother, a-byde, I the desire and pray; A-byde, a-byde and here thy brother speke. Be-holde my body in this blody aray, Broysed &amp; betyne wyth whippis that wold not breke. This ferefull force, this wo, this wrongfull wreke, ffor the I sufferd, what canst thou do, then, lesse agayne, But stonde a while and harke how I complayne? A-bove the sterrys, in hevyne emperiall, Crouned, I satte, thi lorde and thi soverayne, Servide wyth bodies of nature ymmortall, In Ioyes that euer shall endure &amp; remayn. hevyn, erth, &amp; hell, and all thei contayne, To me dyde owe dewe obedyence, As to theyr prynce, most hygh in excellence. I raynyng thus in full felicite, Thou lyveddyst in erth, subiecte to the fende, Wrappyd in wo &amp; grett aduersite, Woyde of socoure, woyde of comforde for any ffrende. And worst of all, thou knewest no tyme nor ende Off thy distresse; thou knewest no remedy A-gaynst thy greffe and mortall mysery. Pety I hade, beholdyng the this wise Be thin enmy oppresside, in distresse; And, of grett love, a-noone, I dyd devise The to delyuer out of this wrechidnese. And by and by, with-out longe procese, I lefte my trone and regall mageste And hither I came, a maydyns childe to be. Borne in bedlem, lappyd and laide in strawe Ine a powur howse wher bestys ete ther mete, Brought to the temple after the Iues lawe And circumcysed—this ys not to forgette,— I lede my yought wyth children in the strette, Poorly a-rayed in clothes bare and thyne, Suche as my mother for me dyde make &amp; spyne. Myn age encresed, &amp; then a-bought I wentt, Prechinge scripture; &amp; wher-sumeuer I came I movyd the people for to be penitent, And that I saied, was in my fathers name. Some praysed my preching, some said I was to blame, Some toke my techyng, sum wold nott of my scole, Sum held me wyse, some said I was a fole. Thus longe I lyvid, passyng frome place to place, Bare-fotyd, caplese, wythout syluer or gold. Payne of my traveylle a-pered in my face; Men myght perceyve yf thei listed to be-hold. Watch &amp; grett labur, sharpe honger, thurst &amp; cold ffull ofte me brought so feble &amp; so lowe, That myne owne mother sum tyme dyd me not knowe. Thus, &amp; mych more, for the endured I. Therfor, brother, make thou no hast to starte Nother of my speche be thou no-thing wery, ffor yf thou be, to blame thou arte. To whom shuld I disclose or brek myne harte, To whom shulde I complayne my greffe mortall, but to the, my brother most naturall? Harke now therfor! hark now, &amp; take goode hede, And of my troble a-noone thou shalt here more To shewe my-self as god &amp; mane in deede, lasar I raysed, buried fowre dayes be-fore. The people I cured of euery maner sore— Some deffe, some dome, sum full of dropsy, And some sore enhawnted wyth ferefull frensy, And some-lame, of lidernes þat myght not goo nor crepe, And sum blynde borne, by ympedyment of nature, And some vexed, they cowde nevyr reste ne slepe, And sum that fell dede by sodene adventure. Bothe powur &amp; ryche I holpe &amp; toke to cure, Vsyng to them noone other medycyne But my holy worde, full of vertue divyne. Then myn enmys begane to rage &amp; rayle, And said I hade the devyll at my demayne; Some said I vsed arte magike wythought fayle, And some said I coude not longe contynew ne rayne. Al this I hard and litle I said a-gayne; All that myne ennymes dyd I sufferd paciently, And to ther wordis no countraury speche hade I. Then they came to me, flamed wyth Ire fervent, And said the people by me deceyvid were. Many blynd reasons &amp; miche froward argument To me they made, and bade I shuld answere. Answere I dyde, wher-to they leyed good ere, And specyally thei gave sure attendance, To take me wyth some fawlte in vtturaunce. But to my saying they cowde no-thyng replye; My resouns wer so playne and apparentte. Never-the-lesse, so miche was ther envy, That styll they murmorde &amp; wold not be contente. Cownsell they toke and, by secrett assentte, They were a-greed to dethe me for to bete, Wyth cloddys of erthe &amp; stone hard &amp; grette. I me wyth-drewe &amp; dyde lette theire fury passe And, for a seasone, fro them I dyd me hyde. Neuerthelese, a-gayn a-brode I wase, All there malys redy for to abyde. And by this tyme thei had gotene them a gyde— One that I trustyd, &amp; Iudas was his name— Which me betrayed &amp; hynge hyme-self for shame. Then, to conclude ther cruell appetyght, Thei gatherd them in a great companye, Wyth byllys &amp; battys, wyth torch &amp; lanterne lyght, me to dystresse; and so takyne was I, And leede to prysoun wyth clamor &amp; ought-cry, ffast bownde in roppys, &amp; left my-self alone— ffor all my frendis were fro me flede &amp; goone. Petur, my frend, that said wyth wordis bolde In my quarell he wolde bothe lyve &amp; dye, Stode by the fyere to warme hyme-self for colde, And for his master thrise he dyde me di-nye. Thus was I lefte no frende to stande me by, Thus was I lefte in fere and grett danger, A-monge myn enymys a wofull prisoner. Be-fore pylate erly they dyd me brynge, He as a Iuge, to here what shuld be sayde. And too stode forth, a-gaynst me witnessyng, And a fals mattur vnto my charge they layde. ‘Speke, manne,’ qd pylate, ‘how ys thy lyf convayed?’ And wyth that worde, wattur to whasche he callde, And I stode styll, seke and sore appalled. Then sodenly the folke feelle in roure, And wyth one voyce they cryed, ‘hang vp this theff!’ Pylate stode forth &amp; openly he swoure He cowde lay no-thyng to my repreff. Neuer-the-lesse, fering his propur greeff, And wyllyng also noyse to a-pease &amp; stylle, He badde them take &amp; do wyth me ther wyll. Then they layde hande &amp; lede me forth that day, Wyth shotyng &amp; crying, wyth mokry &amp; mych dysdayne; Some pulled me forwarde &amp; tare my powur a-ray, And by the here some plukkyd me bake a-gayne. Often I stomelled &amp; felle to the grounde for payne And, wythout pyte of my grevance or hurte, They spornned me vp, all betrodene in durte. And, as people most cruell &amp; vnkynde, When I for woo blode &amp; water swette, Vnto a pylar nakyd thei dyde me bynde And wyth sharpe scorgis thei dyde my body bette Vnto the bonnes—the synues dyd freete— And on my heode sharpe thorns thei dyd dystayne Thorowgh skyne &amp; skulle, that rane vnto my brayne. Thus bete, thus rentte, and all to-tore, Wyth a great crose thei dyd me charge &amp; lade, Which on my shuldure vp to an hill I bore, In steppys of blode as depe as I cowde wade. A-bowt me rennyng, myche tyrany thei made, And as wood men thei dyde me dryve &amp; chace, Wyth mobbys &amp; knockys &amp; spettyng in my face. This crosse soo sade a-pone my shulder ley That bake &amp; bone it made to bowe &amp; bende. Often I stomeled, &amp; fell downe by the way As I labored the mounteyn to ascende; When I came vp my breth was at an ende, I cowde not speke, in me no powur ther was, But as in a mane redy for to passe. Then one this crosse thei dyde me strecch &amp; strayn, And nayled me faste wyth naylles gret &amp; longe, And hyng me vppe betwene false thevis twayne, Most shamefully, wyth moche rebuke &amp; wronge. I called for drynke, my thurst was grevous strong; Thei gave me aysell, tempred wyth bitter galle, Which I did taste &amp; dranke therof but smalle. My visage changed to pale &amp; blew as byse, My fleshe be-ganne to styff &amp; waxid drye, My hart lokyd lyke a plomett of Ise, My lyff was spent, myne owre was come to dye. Vnto my father I cryed, ‘heli, heli!’ And wyth that worde, I layde myne hede a-syde, And dolfully gave vp the spret &amp; dyed. Ther honge I dede, a pytefull fygure, And mene in harnesse were sette the place to kepe, And, by-cawse of me thei wold be sure, Wyth a sharpe spere my hart thei lawnsed depe. My mother stode, but what cowde she doo but weepe? And weepe she dyde, terrys both whight &amp; rede, Wrynging her handys, &amp; fill downe by me deede. Now, gentyll brother, be-holde this matur welle, And myndfully make this rufull reknynge, Loke one this processe, consider it euery delle fro the furst to the laste, consider euery thynge: ffurst, consider I raynyd as a kynge; Seconde, considere, as a frend moost fre To make the ryche, I died in pouerte. What cowde one brother more for a-nother doo Then my complaynte presently dothe a-pere &amp; expresse? What canst thou adde, or putte eny thyng þer-too, That myght be done by brotherly kyndnesse? Se what I suffred, thy grevanse to reddresse! What canst thou aske or more desire of me, Thy feythfull brother, dyeng in pouerte? Off tendure love, all this I dyd endure; Love dyde me lede, love dyde me thus constrayne; And, for my dede &amp; grevouse adventure, More aske I nott but love for love a-gayne. Brother, be kynde, &amp; for a good certayne, by-side all this, rewardede shalt thou be in the blysse of hevyne, where ther ys no pouerte. 110. ‘Have All My Heart and Be in Peace’ Trinity Coll. Camb. MS. 263. Part II Querimonia Xi languentis pro amore. Trewloue trewe, on you I truste, Euermore to fynde you perseuerawnt, Ellys wolde my herte yn sondir brest, Bot I cowde love yn expyrant. Loke þat youre chere change for no chaunce, Ne kepe noman youre sorow see; If I may not do you plesance, Myne herte hath holly noone but ye. Therfor, haue alle myne herte &amp; beon yn pees, &amp; þynke I love you soueranly— ffor þat I say hit is no lese— Wolde god ye wyste as wele as I. ffor wele I se, bothe day &amp; nygth That trew loue wyle me neuer cese. Haue mercy on me, worthly wiyght, Haue all my herte &amp; be yn pese. Ye haue all myne herte where-euer ye go, Herte, body &amp; all my richez; I am bot dede &amp; ye go me fro, There was neuer þynge I louyd so moche. Therfor, dere herte, loke ye be trewe, &amp; loue me wele withouten lese; I wyll neuer change you for no newe, Haue all myne herte &amp; be yn pees. ffor where I love I kan not leve, Ofte tymes hit doeth myn herte gret wo; A preuey peyne hit is to preue To loue &amp; be rygth longe þer-fro. ffor—&amp; ye wyste ye wolde say so— A lovere wolde his love ay se. Therfore, I morne ryght ofte I-wys, &amp; so doeth oþer loveris mo. My herte hath noone but ye yn folde; A! dere herte, whan dyde I ylle, But euer wrougth rygth as ye wolde, Or euer was vntrewe you tylle?</field>
      <field name="fulltext">EASTER SONGS. 111. Christ Triumphant Advocates MS. 19. 1. 11. I haue laborede sore and suffered dey?th, and now I Rest and draw my breyght; but I schall come and call Ryght sone heuene and erght and hell to dome; and thane schall know both devyll and mane, What I was and what I ame. 112. Aloft is Risen the Great Illuminer Arundel MS. 285 Off þe Resurrectioun of crist. O mothir of God, Inuolat virgin mary, Exult in Ioy and consolacioun! On loft is ryssyn þe gret Illumynar, The lampe þat lichtnes euery regioun. Thy glorius birth, þe blisfull orient sone, With Ioy is partit fra þe subtell nycht; His bemes persit hes þe skyis doun, Quhois blyssit vp-rissing glades euery wycht. Be glaid, ye angellis and ye archangellis cleir! ?oure wail?eand prince, victorius in battall, Met with all hevinlie melody and cheir; And to ?oure king ?e sing, ‘haill, victour, haill!’ That hes in erd ourecumyn with gret travell, And hes of hell þe power put to flicht, And þair strang portes priulie done assale, Quhois glaid vprissing blithis euery wycht. Be blicht, mankind, and gif god Laude &amp; glore, That hes þi lyne relaxit of þe Lymbe Quhilk into presoun sumtyme dirk and dym. Honour with houres and with antane &amp; hyme The saikles lorde, þat slane was for þi slycht, The pasche lambe, þat on þe croce did clym, Quhois blith vprissing glaides euery wycht. The mychty, strange, victorius campyoun, With hie Imperiall Laude, hes done returne, With palme of glory and with Lawre croune, With his all-weilding father to soiorne, Quhois palice hie schynes abone saturn, Off quhame etheriall sternes takis Lich[t], Quhome hevin and erd dois honour &amp; adurn, Quhois glaid vprissing blithis euery wycht. Wnto his trone, with hie tryvmphald tryne, Is gone þis glorius prince of most degre, With sang of all þe angellis ordouris nyne, Off sound excellyng in suavite— To quhois incomprehensable maieste, Superlatyve and Innosable mycht, Be infynite laude in tyme &amp; vnite, Quhois glaid vprissing blithis euery wycht. ffinis 113. The Lord is Risen from Death to Life Arundel MS. 285 Off the Resurrectioun. Thow that in prayeris hes bene lent In prayaris and in abstinance, ffor thy trespassis penitent, Confessit and cleyne of all offence, Ris with þe Lambe of Innocence To den þat did þe dragoun drif This day, with hie mangnificence. The Lord Is rissin fra deth to Life. The sing triumpand of þe croce Schew, to confound þe feindis feid, And quhen he fechtis with maist force, With confessioun hald doun his heid. Ris with thy ransonar fra dede, And the of all þi synnis schrife. Thow Rew apoun his woundis reid, That for þe deit and rais on Live. And þou þat art in hert so dour That nocht for his gret passioun growis, Behald þi meik, sueit Saluiour, The to enbrace, how þat he bowis. Se how he mertirit wes with Iowis And how he stud for þe in strif. Hes he þi lufe, all he allowis That for þe deit and Rais on live. And þou þat art in errour dirkit, ffollow thy Lord—the way Is plane— And off his futsteppis be nocht Irkit That tuke þi gidschip with sic pane. Quhen þow gois wrang, returne agane And with þi ransoner rewife. Lang in syn þou ly not plane, Bot Ris with him fra ded to life. O man, þat wes in syn disparit Tak now gude hope and haue contricioun. ffor [þow] þat Rebell was declarit Hes of þi realmes Restitucioun; Now blindit Is þi Inhibitioun With the blud of cristis woundis five, And seillit agane Is thy remissioun, To Ris with him fra ded to life.</field>
      <field name="fulltext">SONGS OF THE EUCHARIST. 114. The Bread Come from Heaven Sloane MS. 2593 Worchyp we boþe more &amp; leste crystes body in furme of bred. It is bred fro heuene cam, ffleych &amp; blod of mary it nam; ffor þe synnys of adam he sched his blod þat was so red. ‘he þat onworþi þis bred ete, þe peyne of helle he xal gete; my swete body awey to lete &amp; makyn his sowle to be ded. ‘he þat þis bred ha?t in mynde he xal leuyn withoutyn ende; þis is bred to ?euyn a frende, withoutyn qwyt, withine red’— On schyre þursday al at þe messe to hese desipel he seyde þisse— ‘Ety?t þis bred, myn body it isse; lok þer-of ?e han non dred.’ Aftyr-ward at here soper, he tok þe wyn þat was so cler &amp; blyssid it with mylde cher: ‘þis is myn blod þat is so red.’ þe Iuwys wern boþe wylde &amp; wode, he puttyn Ih? vp-on þe rode, ffor to spyllyn his herte blode— ffor manys synne he sufferid ded. Ih?, lynd vs þis bred to ete, &amp; alle our synnys for to for?ete, &amp; in heuene a place to gete, þrow þe vertu of þis bred. 115. An Orison of the Sacrament and Creed Challoner MS. Als oft as men says þis orisoun Betwen agnus dei &amp; þe leuacion Twa thowsande wynter of pardon Mon þai haue to þe cr??. Ih?, my lord, welcom þu be! In flesch &amp; blode I þe see, Bath god and man veraly As I trow witterly. Þis haly flessh and þis blode, Of a mayden mylde of mode, Þou resaued for oure gode, And þat þu kid opon þe rode. Quhan þat blode ran fra þi syde, Out of a wounde wonder wyde For to safe witt all man-kynde, And þe to haue ay in mynde. And so þu died as me say And rayse ogayne þe thrid day, An þis same flesch wyth woundes fyfe Þow rayse ogayne fra deed to lyue; And efterward til heuen þu stegh To mak us sitt wyth þe on hegh; And sone her-after þu sall come To þe drede-full day of dome, All man-kynde to deme sone Efter þai hafe sayed or done. Als sothely, lorde, als I trow þis, Lat me ner lose þi blyss In vertu of þis sacrament, Lorde, lat me neuer more be schent. In wyrschipe of þi haly name, Scheld þu me fra synne &amp; schame, Fra all perels þu kepe me, And gyf me grace to won with þe, Thurgh vertu of þi body here Þat þe priste handels in þe auter. And ay þu kepe me with þi grace And graunt me in heuen a place. Ih? criste, þat it so be, Lorde, þu graunt par charite! And euer þu do mercy witt me In worschipe of Trinite. Aue et gaude maria mater domini nostri ih? Xpi regina celi domina mundi imperatrix inferni miserere mei et tocius populi Xpiani. 116. By a Chapel as I Came Porkington MS. 10 Mery hyt ys in may mornyng Mery wayys ffor to gonne. And By a chapell as y Came, Meet y wyhte Ih? to chyrcheward gone Petur and Pawle, thomas &amp; Ihon, And hys desyplys Euery-chone. Mery hyt ys. Sente Thomas þe Bellys gane ryng, And sent Collas þe mas gane syng, sente Iho? toke þat swete offeryng, And By a chapell as y Came. Mery hyt ys. Owre lorde offeryd whate he wollde, A challes alle off ryche rede gollde; Owre lady, þe crowne off hyr mowlde, The sone owte off hyr Bosome schone. Mery hyt ys. Sent Iorge þat ys owre lady kny?te, He tende þe tapyrys fayre &amp; Bryte— To myn y?e a semley sy?te, And By a chapell as y Came. Mery hyt ys.</field>
      <field name="fulltext">THE MYSTERIES OF THE FAITH. 118. Three Things Against Nature Helmingham Hall MS. LJ. I. 10 A carolle By resone of ij and powur of one, This tyme god [&amp;] mane were sett at one. God a-geynst nature iij thyngys hath wrought: ffirst of the vyle erth made mane with-out mane, Then womane with-out woman of man made of nought, And man without mane In woman than. Thus god and man to-gether be-gane As ij, to yoyne to-gethyre in one; As one, this tyme to be sett at one, This god be-gane This world to forme, to encresse mane. Angellis in hevyn for offence was dampned, And also man for beynge variabyll; Whether these shulde be savyd, it was examyned, Man or angell; then gode was greabyll To answer for man (for man was not abyll) And seid, ‘man hade mocyon &amp; angell hade none; Wherfore god and man shulde be sett at one.’ Thanke we hyme thane, That thus lefte angell and sauyde mane. 119. Faith is Above Reason A. Sloane MS. 3534 Hoc mens ipsa stupet quod non sua ratio cernet Quo modo virgo pia genetrix sit sancta Maria Ac Deus almus homo sed credat ratio miro Namque fides superest cum perfida ratio subsit. Pecok Witte hath wondir that resoun ne telle kan, How maidene is modir, and God is man. Leve thy resoun and bileve in the wondir, For feith is aboven and reson is undir. B. MS. Lat. Liturg. e. 10 (Sum. Catal. No. 32942) Wytte hath wondyr þat Reson tell ne can, Houh a mayde bare a chylde both god &amp; man; Therfore leve wytte &amp; take to the wundyr— ffeyth goth a-bove, &amp; Reson goth vndyr. C. Harley MS. 541 Wytte hath wonder how reson telle can That mayd is mother and God is man, Oure noble sacrament, yn thre thinges on. In this leeve reson, beleve thou the wondre— There feith is lord, reson gothe undre! 120. The Divine Paradox MS. Rawlinson B. 332 (Sum. Catal. No. 11670) A God and yet a man? A mayde and yet a mother? Witt wonders what witt Can Conceave this or the other. A god, and Can he die? A dead man, can he live? What witt can well replie? What reason reason give? God, truth itselfe, doth teach it; Mans witt senckis too farr vnder By reasons power to reach it. Beleeve and leave to wonder! 121. God Bids Us Use Reason and Evidence Porkington MS. 10 Why, why, what ys þis? why, hit ys Non nodyre sekurely but weritus were-by domini. Whane no-þing whas but god alone— The fadyre, þe holly gost &amp; þe sone— Whone ys iij and iij ys whone. Heyuyn &amp; erthe furst he wro?t, And odyre creaturs he made of no?t, All þing dyspossid lyk as he þow?t. Mane for an appull of lyttyll prys, He lost þe blys of parradys, ffor he dessyryd for to be wys. Tell me þis ressoun, yeve þat þu cane, how goddys sone be-came a mane be lynnag of dawyt and nassone? Marwell I have þat pure wyrgyne My?t consayfe sappyens dewyne; I trow hit passyt all wyttus þine. The grettust lord of sofferantte ys god him-selfe in his humannyte, ffor man-kynd he dyid wppon a tre. Man, þu art but corrypptybull, Tell me how hit may be possibull That he schall lyue euer, as sayth þe bybull? Man, þu art but in faynyt To comprehend nor to indyte All þis matters se in sennyt. God hym-selfe byddyt vs by his senttens To so vse owre resoun and owre efydens, And to his wordys yef wholl credens.</field>
      <field name="fulltext">OCCASIONAL PRAYERS AND SONGS. 122. An Orison to St. John the Baptist B.M. Addit. MS. 39574 (The Wheatley MS.) To Seynt Iohn Seynt Iohn, for grace þou craue, Þat of his mercy he wole us saue, As þou nexst hym were boren beste. And whanne we schulen fro hens weende, Thou gete us grace to make good eende, In heuene blis wiþ hym to reste. A—M—E—N 123. The Martyrdom of St. Thomas Caius Coll. Camb. MS. 383 A a.a.a. nunc gaudet ecclesia. Herkenud lordyngus, grete &amp; smale, ych wole ?ow telle a wondur tale, how holy churche was brout in bale cum magna iniuria. Knytus werone sent fro harry kyng, Wyckede men wyt-out lesyng, þere þey dedone a wondur þyng ffrementes insania. þe chef clerk of al þys lond, of Kaunturbury ych vndur-stonde, he was slay wyt wyckede hond Demonis Potencia. þey soutone þe byschop al aboute, in hys paleys wyt-inne &amp; wyt-oute; Of ih? cryst þey haddone no doute In sua Superbia. Wyt her mouþus þey ?endone wyde, &amp; seyde to hym wyt gret prude, ‘traytur, þu here schal a-byde ferens mortis tedia.’ He ansuerede wyt mylde chere, ‘?yf ych schal dye in þys manere, lat hym go þat ys here absque contumelia.’ turmenturus abouten hym gon sterte, wyt wyckede wondis hey hyn herte; þer he dyede, on hys modur churche, Optans celi gaudia. Clerk, mayde, wedede &amp; wyf, Werchepud thomas in al her lyf, for fyftene tokenus of gret strif Contra regis consilia. 124. Prayer to Mary and All Saints MS. Bodley 939 (Sum. Catal. No. 27691) [M]ary, moder of mercy &amp; pyte, And seynt Kateryn, pray for me To the blyssidfull &amp; ryghtwous iuge on hy, That ih? on me haue mercy. Seynt Michael &amp; seynt gabryell, And all good Angels als wele, Praye for me to owr lady, That ih? on me haue mercy. Holy patriarchis &amp; prophetis, To yow I pray and besech, Pray for me wyth owr lady, That ih? on me haue mercy. Petir &amp; palle &amp; postils alle, To yow I cry &amp; hartili calle, Pray for me wyth owr lady, That ih? on me haue mercy. Seynt steuyn &amp; seynt laurence, All ma[r]terys that suffryd turment, Pray for me wyth owr lady, That ih? on me haue mercy. Seynt marteyn &amp; seynt nicholasse, And alle good confessors þat euer wasse, Pray for me wyth owr lady, That ih? on me haue mercy. Seynt Kateryne &amp; sent margaret, And alle virgynys good &amp; swet, Pray for me wyth owr lady, That ih? on me haue mercy. Alle the halowys, that euyr ware Wyth ih? cryst both leff and dere, Pray for me wyth owr lady, That ih? on me haue mercy, And for all quik and dede. Pater noster Aue and Crede. 125. A Prayer of the Holy Name Cambridge Univ. MS. Ff. 1. 6 O Cryste Ih?, mekely I pray to the, To lete thy name, wedyr y ryde or gone, In euery parell &amp; in euery aduersite, Be my defence a-?enste my mortall fone To make them stonde styll as eny stone; And that castene me falsly to werray, Make thow here malyce to-to obey. To thi name, &amp; make hem stond a-backe, Or thay haue poure to yoy here cruel myght; And wicked spretus so oryble &amp; blake That besy bene to wayte me day &amp; nyghte, Let thi name dryue hem owte of syghte And, in my fored when I ‘Ih?’ empresse, Make me of grace theyre malyce to oppresse. ffor to þi name hoolly y me commende, Myn lyf, deth, my body, herte &amp; all, My sowle al-so when I hense wende, O cryste Ih?, o lorde ynmortall! Praying to the, whene thow me deme schall, That thow me saue from eternall schame, That haue full feght &amp; hole truste in þi name. Explicit. 126. Keep Me To-day from Shame and Sin Sloane MS. 3160 [I]h? crist, I the be-seche Thow here my prayere &amp; myn speche, And haue it in þi mynd, As þu boghtis me with þi blod, And raymett was one þe rod ffor me and all man-kynd. Derworthe god, I the pray ffrom shame &amp; shenship kepe me to-day, All perrell put me fro. lord, to þe I crye &amp; call, lett me to-day no myssechefe fall, But fend me frome my fo. Kepe me, lord, frome dedly syne, þu lett me not fall þer-in Thrughe þe fendis falsyng, But gyf me grace wyll to sped, In word, in wytt &amp; thoght &amp; dede, As þu art heuen kyng. I shryue me to the kynge of heuen, Gylti in the synnys seuen, lord, þu me amend! Thow lene me grace to lyf with wyne, Without dett and dedly syne, When I shall make an end. The .x. comaundementis I haue broken, With body wroght, and mowthe spoken— lord, I aske þe grace! ffadur and sone and holy gost, One god of myghtis most, ffor-gif me my trespace! Mare, goddis modur dere, qwene of heuene, þu me here, And kepe me to-daye, lady, for þi Ioyus fyve. As þu art modur &amp; maydene &amp; wyfe, Thow socur me al-waye. Al-myghty god and mare myld, ffro syne &amp; shame ?e me shild! Sent Myghell, I the be-seche, Kepe &amp; socur þu me send; ffrome temptacione of þe fend Thus day þu me safe &amp; kepe. Amene. 127. An Evening Prayer, I Harley MS. 541 (written as prose) Vpon my Ryght syde y me leye, blesid lady, to the y pray, ffor the teres that ye lete vpone yowr swete sonnys feete, Sende me grace for to slepe &amp; good dremys for to mete, Slepyng, wakyng, til morowe daye bee. Owre lorde is the frwte, oure lady is the tree; Blessid be the blossome that sprange, lady, of the! In nomine patris &amp; filij &amp; spiritus sancti Amen. 128. An Evening Prayer, II MS. Ashmole 61 (Sum. Catal. No. 6922) Ihc lord, well of All godnes, ffore thi grete pety i þe pray; ffore-gyffe me All my wykidnes, Where-with I haue greuyd þe to-dey. Honour &amp; praysing to þe be, And thankyng four thi gyftis All, That I þis dey reseyuid off the; Now, curtas cryst, to þe I calle. This nyght fro perell thou me kepe, My bodely rest whyll þat I take; And als longe as myne evyne sclepe, Myn hert in thi seruys wake. ffore feryng of þe fend owre fo, ffro fowll dremys &amp; fantasys, Kepe þis nyght; from synne also In clenes þat I may vp-ryse. Saue my gode doers fro greuans, And quyte them þat þei on me spend; Kepe my enmys fro noyans, And gyffe þem grace forto Amend. Mercy, Ih?, &amp; grante mercy My body, my soule I þe be-kene, In nomine patris &amp; filij &amp; spiritus sancti, Amen. 129. A Morning Prayer MS. Ashmole 61 (Sum. Catal. No. 6922) Ih?, lord, blyssed þu be! ffore all þis nyght þu hast me kepe ffrome þe fend &amp; his poste, wheþer I wake or þat I slepe. In grete deses &amp; dedly synne Many one þis nyght fallyn has, That I my selue schuld haue fallyn In, Hadyst þu not kepyd me with thi grace. Lord, gyffe me grace to þi worschype This dey to spend in þi plesanse, And kepe me fro wyked felyschipe, And frome þe fendis comb[er]ance. Ih?, my tunge þu reule all so That I not speke bot it be nede, Hertly to pray fore frend &amp; fo, And herme no mane in word ne dede. Cryste, gyffe me grace, off mete &amp; drynke This day to take mesurably, In dedly synne þat I not synke, Thorow out-rage off foule glotony. Ih? my lord, Ih? my loue, And all þat I ame bond vnto, Thi blyssing send fro heuyn A-boue, And gyffe þem grace wele to do. My gode Angell, þat arte to me send ffrome god to be my gouernour, ffrome all euyll sprytis þu me defend, And in my desesys to be my socoure. Amen qd Rate. 130. Speed Our King on His Journey Lambeth MS. 344 Kyryeleyson, Kp?leysone Pater de celys, deus, to the we crye, Goodyse sone that bought vs, the secund persone, Spiritus sancte, deus, one vs haue mercy! Holy trynyte as god, beleue we fully. Spede oure kynge and [spare] thy servant fre, Wyth contynuell grace hym mvltyplye. Salvum fac regem domine. Sancta maria, mylde medyatryce, Avdi [nos] rogantes seruulos! Dey genitryx, to thy flovyr de-lyce, Pray for owre kyng where-so he goose. O virgoo virginum, lete hym never loos That hath the kepyng of thy doware fre, But be port and prynce yn hys pvrpose. Saluum fac regem domine. Sancta Anna, genytryce of marye, ffunde preces thy doughtur to praye, That ys crystes moder of mercye, To speed oure kyng yn hys yournay, That he may well speed yn hys vaye, And kepe ys ryght as yt shold be. Moder and doughtter, as ye well may Saluum fac regum domine. Seynt mychaell, prynce, archangel and knyght, And the .ix. ordres of angles alle, And gabryel that glyded from good almyty To owre blessyd lady that ys to calle, Beth medyatours yn the heven halle To oure gracyose lord yn mageste, In enemyes fortune that he never falle. Saluum fac regem domine. Precussor dn?, seynt ihon bapttyst, Patryarkes, prophetys, pray for our kynge That god of hys goodnesse gyf hym hys lyste Of power and strenght that ys to hys plesyng— Abraham, ysaak and jacob reynyng Patres, senyores o seynt moyse— ffor owre lyege lord that ys lyvynge. Saluum fac regem domine. Seynt petre, prynceps Apostolorum, Seynt poule, seynt andrew and yames by name, Seynt iohne, crystes derelyng, sociusque vestrorum, Seynt tomas and the lasse seynt yame, Seynt phylyp, seynt barthelemewe ful tame, Seynt matthew, synt symoun, and tadee Seynt mathy, seynt barnbe, prayeth all yn same. Saluum fac regem domine. Seynt luke, seynt marke,—ewangelers Enforced to the apostoles ye are— Alle crystes dyscyples and hevenly feres, Prayeth for owre spede and oure welfare. Alle the holy nombre that passyone bare, Innocentys for crystes natyuyte, Defende oure kyng from hys enemyes snare! Saluum fac regem domine. Seynt stevyne that was wyth stones pynede, Seynt oswalde kynge and martyr clene, Seynt thomas, flovre of england shrynede, Alle myghtful martyres on yow y mene! Thorugh yow and the prayer of heven quene, Send to owre kynge humanyte, Beth hys tvtors yn travayle and tene. Saluum fac regem domine. Seynt george, oure ladyes knight On whom alle englond hath byleve, Shew vs thy helpe to god almyght, And kepe oure kyng from all myscheve. Thu art oure patronesse knyght y-preve To defend wyth fyght oure ladyes fe, Seynt george, by oure helpe yn all oure greve, Saluum fac regem domine. Thu precyose pastour, seynt erkenwalde, Helpe and here thy nacyoun, Seynt edward, kyng and confessor called, ffor thy provynce put orysoun. Alle confessours and the congregacyoun Of monkes and heremytes yn alle degre ffor oure ryght make supplycacyoun. Saluum fac regem domine. Thu blessyd womman, marye magdaleyne, The better part to the thu chees, Seynt kateryn and seynt eleyne And all the virgynes yn hevenly prees, Prayeth ye to cryst to send vs pees. Omnes sc? et sc? orate, That grace wyth vs may ever encresse. Saluum fac regem domine. Propicius esto et parce nobis, Ih?, lord god of myght and grace, Alle-though we erre and do amysse, Mercy we crye for owre trespace! As penytentes we wyle purchace The precyose yndulgence and thy pyte, To saue thy peple yn every place. Saluum fac regem domine. Swete seynt george, take to oure kyng heed, To hys lynage and to other lordes all yn fere, They mowe haue grace well to speed And couere hem alle vnder thy banere. To that gloryose gemme that shyneth so clere, Gooddes moder and mayd of pyte, Devoutly seyth all that bene here, Saluum fac regem domine. 131. Mary, Take in Your Hand this Dread Voyage Arundel MS. 249 Mercyful quene, as ye best kan and may after your sone, of wreches take pyte, send your confort nowe on your blessed day to sory folke in gret aduersite. Make me to fele your swete benyngnyte, Sterre of þe see, as botefull ys your name! Behold me now in your hye mageste, Most swete lady, an deffend me fro schame. Moder of god, virgine most meke and pure, With entier hert y pray you deuoutly, Take in your hond and in your blessed cure This dradd voyage, so as your grete mercy ffor oure pourpose may schape the remedy. And, as ye know I mene the comone wele Bothe of my frend and of myn enemy, Graunt my request party or euerydele. And al worschip that schal come by your grace To god mote tourne with you his moder dere Besechyng hym for-geue myn olde trespasse Graunt me gode, spede for your most swete prayere And you .I. pray in most humble manere, Quene of heuen, wel of myserycord, As ye be sterre most feyre schynyng and clere Wyth my desyre your grace ye wel accord. Prouost of heuen, Archangel Michael, Deffend me now be powayr most mythye Of god the fader, and holy gabriel Geue me counsayl of the sone most wyttye, And raphael, guyde vnto thobye, Be my confort and lede me to gode cost, By the uertu of blessed holy gost. Dere spouse of god, holy seynte Kateryne, Whose stedfast loue myght chaunge for no tourment Nor feyre promes, martyre and pure uirgyne, I beseche you to faueur myn entent; And lyke as mylke oute of your feyre nek went In stede of blode vppon your dying day, Here my prayer and be with me al-wey. Prynce of knythode throwoute the grete breteyne, Noble of blode, large of hospitalyte, Holy seynt Albon, thou settest but in veyne Al worldly pomp for hym that died for the; Now in my nede, gode lorde, remembre me, As of martyres thou hast begone oure daunce, ffirst in oure lond oure bonechief to auaunce. Blessed seynt Gorge, most in oure remembrance, A-geynyst oure fone haue us alwey in mynde; Pray for oure grace, oure spede, and oure gode chaunce, As to englond thou hast be euer kynde. And, þow fortune hath cast vs late be-hynde, Yet fayle vs nat whan þat we crye thi name, ffor with thyn helpe we hope recure gode fame. Holy marye, O blessed magdeleyn, Ye with oure lord fonde gret loue and mercy ffor that tourment, rygthe gret longynge and peyn Þat your hert felt after ye saw hym dye, And for þat Ioy and confort bodylye That he gaue you with his first apparence, Geyn al euel be ye my sure deffence. Derest Lady and moder gracyouse, Blesse me this tyme with þat uertu dyuyne To you geuen, for me most desyrousse To obey you vntyl my lengest fyne. Pray ye oure lord with his moder virgyne That my werkes may tourne to thy preysyng, And I schal pray the botefull kateryne To pray for youre and myn Ioyfull metynge.</field>
      <field name="fulltext">PRAYERS TO THE GUARDIAN ANGEL. 132. Lovely Angel, Keep Me Day and Night Cambridge Univ. MS. Ii. 6. 43 Oracio ad proprium angelum. [I] praye þe, spirit, þat angell arte To whom .y. ame be-take, That þu me kepe in clene lyf, Wheþer .y. slepe or wake. God of hys grace haþ me þe sende, To kepe me boþe daye &amp; ny?t, Tyde and tyme me to defende, And with þe fende for me to fy?t. Louely angell, counforte me In what desese þat y be ynne, Helpe with grace þat y maye flee In wyll and dede &amp; deedly synne. Alle temptacions þu put me ffro þe fendes þat wyll me drede. Where-euer y goo my fere þu be That y maye knowe þy helpe at nede. Þow y haue be to þe vnkynde, To þe mercyfull kynge for me þu praye, Þat no gylt in me be founde, Whan y schall ryse at domesdaye. Whanne þu seest me goon with wronge, ffor hym þat haþ me wro?t, To hym a-?ey þu me wysse, Ellys y lese my blys for no?t. What sorowe or what desese, Helpe me with þy prayere, My lordes face þat y may see at domys daye with-outen fere. Also y praye þe, myn angell swete, ?yf yt maye be by anye waye, Þat þu do me to wete Of my lyuyng or þe last daye. Suffre not the fende blake, With [s]cornis ne with wanhope, Neyþer my mynde fro me to take, My sowle to see. Whan y schall owte of þys worlde goo, ffor-sake me no?t tyll þu brynge me hym to that my sowle came fro, Euer in ioye with angeles to synge. AmeN. 133. My Keeper so Sweet B.M. Addit. MS. 31042 Haile! holy spyritt, &amp; Ioy be vn-to the! My keper so swete, myne Aungelle so fre, In-to thi handis I pray the to take My fastyng, my penance, my prayers þat I make, My ympnys, my psalmys, my syngyng for syne, My knelynge, My louynge, My charite þat I ame Ine, My wakynge, my wepynge &amp; my deuocyoun, My pacience, my angyrs &amp; my tribulacioun, My werkes of mercy &amp; my almus dede, And offere þame to Ih?, &amp; gete me some mede. And alle my gude dedis, gyffe þay littill be, I pray þe to presente þame bifore þe trynyte, And to my lorde, Ih?, þu me recomende, &amp; thanke hym of alle gudnesse þat he hase me sende. And if I haue seruede &amp; worthy be to payne, ?itt some drope of his mercy þu brynge me agayne, His pite &amp; his gudnesse in me for to schawe, Þe wrethe of myne Enemy þat I may with-drawe. And alle þat me sekis to angyre &amp; to ill, To lufe &amp; to charyte þu conuerte þaire will; And my gastely enemys, all þat fandys me ay, Dystrowye þu þaire myghtis by nyghte &amp; by day. And so þat all spirittes, þat me will assaile In fandynge, be feble &amp; of strenghe faile, With þe blyssynge of his righte hande he me defende, Þat regnys god in trynyte, in worlde withowtene ende. Amen. 134. O Sweet Angel, Bring Me to Bliss Henry E. Huntington Library, Ellesmere MS. 34. B. 7 A praier to the goode Angell. O swete angell, to me soo deere, that nyght and day standithe me neere ffull loueyngly with mylde moode, Thankyng, loueyng, loue &amp; praysyng, Offer for me to Ih?, our kyng, ffor his gyfftes greate and goode. As thow gothe betwix hym and me, And knowethe my lyffe in euery degre, Saying it in his presence, Aske me grace to loue hym truly, To serue my lorde with hertt duly, With my dayly diligence. Keepe me from vice and all perells, Whiles thowe with me dayly trauells In this worlde of wyckednesse; Sett me my peticions grauntede By thy praier dayly haunted, Yff it please thy holynes. The versicull O swete Angell, that keepith me, Bryng me to blysse, I pray the!</field>
      <field name="fulltext">TWO PRAYERS BY LYDGATE AGAINST THE PESTILENCE. 135. O Heavenly Star, Most Comfortable of Light Chetham Library, Manchester, MS. 6709 De Sancta Maria contra pestilenciam. 1 O hevenly sterre, most Comfortable of lyght, Which, with thy goostely gracyous Influence, Haste Claryfyed and put vnto flyght Alle mysty wedrys parlyous for pestylence, Preseruyd thy peple from all olde vyolence, Plantyd be Adam whan he fyrst gaff asse[nt] To evys Councell, take of the serpent. 2 Thow art the sterre, with brestis softe as sy[lke], That gave owre lorde at his Natyvyte ffull offte sowke of thy Celestyall Mylke, Whos gracyous Condyte had Angelyke plente, Tryacle, &amp; Bawme Ageyne all Mortalyte, Plantyd be Adam when he fyrst gaffe Assent To evys Councell, take of the serpent. 3 O gloryous Sterre, do not now disdeyne Contraryous planetis to Appeese &amp; Represse, Whos dredefull werrys do men full Mortall peyne, Be vnholsome Eyres Cawsyng greete sykenesse, Roote &amp; Begynnyng of eche ffeverus Accesse, Toke his Orygynall when Adam gaff assen[t] To evys Councell, take of the serpent. 4 O loode sterre of this [tempestuous] se, In which we be fordryve with many a [wawe] And forpossed be Many aduersyte, Be owre freele flessh to froward lustis drawe, Ageyne all such pereyles lette þi lyght a-dawe On all thy peple that serue the of Intent And children of Adam, disseyved be a serpent. 5 Sterre of the poole, bryghtest of sterrys alle, Whos bryght beames all derkenesse doth enchase, Be thow owre socowre when we to the Calle, Crying for helpe, knelyng Afore thy face. Helpe, noble Pryncesse of pyte &amp; of grace, Be pestylence eyre that we be not shent— We chyldren of Adam, deceyued be a serpent. 6 Sterre of Iacob, owre myschevis to Releve, Caste down thy streemys, thi seruauntis to socowre Ageyn blake nyghtis, owre Esperus at Eve, Day sterre A-morowe, for folkys þat labowre Helpe that karybdis owre vessell not devowre With froward Rokkys, þat it be not to-Rent Be noo false Treynys of the olde serpent. 7 Adam the secounde, Affter [] be a tree. Wounded wel ofte be many bloody wounde, Off owre harde dispoylere, bought vs Ageyne parde. O Rose of Iericho, O virgula Iesse, Ageyn owre thre Enymyes be with vs presen[t]— The freyle flessh, the worlde, &amp; the serpent. 8 Be these iij. foon suffre vs have no losse, Off thy Chaste mylke make owre preseruatyffe, Holde vppe the Baner of thy sonnys Crosse, Vs to defend ageyn all mortall stryff. In worldely daungerys of this present lyff, Preserue thy seruauntis, þat be dylygent The for to serve, mawgre the olde serpent. 9 All gostely myschevys of new &amp; olde poyson ffyrst of A Tre tooke ther Orygynall; Syth from A tre Cam owre Saluacyon Ageyn the lustis of Ane Appyll small. Cryste on the Crosse dranke þ'Eysell &amp; gall ffor owre Redempcyon, he hath his blode all spent Ownly to owtray owre Enymye the serpent. 10 Affter Adam was ow When he was exylyd and [] boode. ffrom Cristys passyon the thefe be parlay axid grace, Conveyid was his Raunsom made with bloode. O blessyd vyrgyn, so wyse, so feyre, so goode, Lyght bode Aungil Adam be þe holy gost down sent, Be owre proteccyon Ageyn the olde serpent! 11 Wyff &amp; Mayde, moder of Cryste Iesu, Thys dyrge made In thy Reuerence Receyue at gre, &amp; be thy Grete vertu Preserve thy peple from gostely pestylence, And from Infeccyon of worldely vyolence, Whan we shall passe—Mawgre the serpent— Off grace &amp; Mercy be with vs present. Amen. Explicit Secundum lydgate God graunte vs grace quod Willelmus Cotson Canonicus. 136. Stella Celi Extirpavit Chetham Library, Manchester, MS. 6709 Stella Celi extirpavit que lactavit Dnm Ipsa(?). 1 Thow hevenly quene, of grace owre loode sterre, With thy Chaste mylke plentyvous of plesaunce Gave Ihesu sowke, puttyst Away the werre Off Pestylence to Appese owre grevaunce, Owre well of Mercy, owre Ioy, owre suffysaunce, fflowre of vyrgynyte, Moodyr of moste Pryce, Racedyst vppe all surfetis of myschaunce, That owre forne fader plantyd In paradyce. 2 [Thow] same sterre—of sterrys noon so bryght!— Celestyall sterre, of bewte most souereyne, To the we pray, on vs Cast downe thy syght Oonly of Mercy, that thow not disdeyne Of Infecte Eyres the Mystes to Restreyne, That be thy Gracyous most holsome Influence, We have no Cause on hasty deth to pleyne, Which sleyth the people be swerd of pestyl[ence]. 3 Owre trust Is fully, and owre Confidence Vndespeyryd, In owre Opynyoun Ageyn all wedrys of Corrupte Pestilence: Be thy Requeste and Medyacyoun, And be thy soonys gloryous passyoun And Remembraunce of thy Ioyes all, Gayne frowarde Eyres Causyng Infeccyoun, Diffend vs, lady, when we to the Call. 4 ffor, as Phebus Enchasith Mystis Blake Toward Midmorowe with his beemys Cleere, Lucifeere byddyth sluggy folke Awake In the Oryent, fyrst when he doth Apeere. Ryght so mayst thow, In thy Celestyall speere, O sterre, of sterrys most of excellence, Mayd &amp; moder, be Meene of thy prayere, Save all thy servauntis fro strooke of pestylence. 5 On vs wrecchis, of Mercy to Recorde, Emperesse of the hevynly Consystory, Callyd ffons &amp; well of Myserycorde, The Goldene Crone, bastell of owre Victory, And Crystall Paleys of owre gostely glorye, Gladdest Aurora of most Magnificence, Mayde &amp; Moder, have one thy Men memory! And them preserue from strooke of Pestylence. 6 Grounde &amp; begynnyng, honowre of owre kynrede, Temple of the Trynyte, most blessid &amp; most benygne, Where the hooly goste his golde dewe lyst down shed, In-to thy Closette moste Competent &amp; condigne, With sevyn sealys, thy Breste he lyste Consigne Paraclitus to have ther Residence. As thow were born vnder the vyrgynall sygne, Save all thy servauntis fro stroke of pestylence! 7 O blessid Ihesu, for thy Moders sake, lyke as thow lyste, of Mercyfull Pyte, Sent from thy ffader, owre Nature for to take In her þat flowryd In Pure Vyrgynyte— ffor mayde &amp; Mooder was nevyr noon but she, Gayn all Infeccyoun she Is owre Cheef dyffence— O lorde Above, Callyd oon &amp; two &amp; thre, ffor her Meryte, save vs fro Pestylence! Amen &amp; Explicit scdm lydgate</field>
      <field name="fulltext">SONGS OF PENITENCE. 137. Parce Mihi, Domine MS. Ashmole 189 (Sum. Catal. No. 6777) Fadyr &amp; sone &amp; holy gost, Grete god in trinite, As þu art lorde of grete host, Parce mihi, domine! Fadyr of heuene, I make my mone, With contryte hert I pray to þe: Off my synnes euerychone, Parce mihi, domine! In þy seruys I haue mysdo, And oftyne tyme offendet þe, Mercy! lord, I wyll no more soo, Parce mihi, domine! As clerkes tellene to vs I-wys, Mane was made, for thynges thre, To wurshyp þe, kynge of blysse— Parce mihi, domine! I-wurshyp goddys false haue I, I-seruyd creaturis more þen þe, I-loued synne &amp; eke foly— Parce mihi, domine! But þu fro reuerence me spare, I-lost foreuer schall I be. Lorde, haue mynde of mannys care, Parce mihi, domine! 138. All Ten Commandments I Have Broken MS. Rawlinson liturg. e. 7 (Sum. Catal. No. 15839) Here bygynnythe the .X. comaundementis. The ten comawndementis I haue broke Many a tyme with wickede skylle; To falce goddus I haue spoke And wrowghte, a-gaynes my lordis wille. Many tyme I haue take Goddes name in Idylsheppe, There-fore I tremell, drede and quake. Mercy! god, for thi lordshepe. Myne holidai I haue myspent, Ther-for myne herte it is ful sore; ffadur and modur I haue forfende— Now mercy! lord, I wylle no more. Mansleer I was with all my my?t, In thou?te, in worde and eke in dede; Befowlyd womman bothe day and ny?t, There-of toke I litil heede. To do thefte wolde y no?t reste, Wrou?t I haue a?ens thy lore; To bere fals wytnesse wold I ay preste— Now mercy! lord, I wole no more. ffor to desyre my ney?borus howse— Lytil hede there-of I row?te— Also his wyfe that was his spouse, And odur catelle that he ow?te. Thus haue I my lorde forsake, And alle his comaundementis I-broke; To thi mercy I me take, ffor-sothe I can no bettur grope. 139. I Have Lived After My Lust Royal MS. App. 58 Now marcy, Ihe-su, I wyll amend and neuermore displease the, yff grace thow wylt me send. My thoght ys full hevy and greuith me Ryght sore; my synnys be pesy, whych repentyth me euer-more. my flesh fast swetyng my paynys to Renew, my body besely boylyng with hetys—lord Ihesu, This haue I full surely for that I was vniust to god, the sune off mary, and leuyd after my lust. Now mercy, Ihesu. My fete, sume tyme more and lesse, they do swete; my hert ys very pore, and besyly doth bete; my hed ys all macy, and meruelowsly dothe werke; my[n] yene dyme and dasy, my neke ys full sterke; Thys haue I full surely [for that I was vniust to god, the sune off mary, and leuyd after my lust. Now mercy, Ihesu.] My hondys do me no good ne-dys must I ly so and take no erthly fode now helpe me, goode lorde, my stomake ys full faynt; I make to the acorde Vppon payne off a-taynt; I wyll no more suerly to the be so vnjust butt kepe thy lawes truly And put a-way false lust. Now mercy Ihe[s]u. 140. Out of Sin My Soul Unbind Cambridge Univ. MS. Kk. 1. 6 Almy?ti god, maker of Heuene, Erthe &amp; Eyre, Water &amp; Wynde, to þe I calle with myld steuene, That flesche &amp; blode tokyste of mankynde. Out of synne my sowle vnbynde That for me deydiste apon a tree! To rekene, y am ful fer be-hynde, But, Ih?, þy grace, &amp; haue mercy on me! ffor yff y scholde ry?twyse rekenynge make ffro þat tyme þat y was bore, Then woldest þu vengeaunce take, Than were y loste for euer more. Thow haste ordeyned salue for euery sore And mercy, sowles leche to bee; That þu haste bou?te, lette neuer be lore. Wherefore, Ih?, have mercy on me. ffor with-out þe no man hath my?t, Pore ne ryche, lough ne hygh. Thenke how þu haste mercy be-hy?t To all tho þat aske hit mekelygh, With woful herte &amp; wepynge ye. I ?ilde me, lorde, now thus to the, And for my mysdedes merci I crye, That, lord Ih?, þu have mercy on me. Mercy! for þy comaundement That I have ofte tymes y-broke, And in þy seruyse be neclygent, And mony a wylde word haue spooke. What were to þe to ben a-wrooke On hym þat may noþer fy?t ne fflee? Lette neuer thyn Eris fro me be loke, But euer, good Ih?, haue merci on me. Now merci! I am in wyll no more ffrom hennes forth to do trespase. Now mercy, lord, I be not lore, But part with me al of þy grace, That I may se þy swete fface, As þu art god in trynyte, In Heuene þer to haue a place Wher, Ih?, þu haue mercy on me. Amen. 141. Thy Gifts I Have Expended Unprofitably MS. Hatton 73 (Sum. Catal. No. 4119) O Lord allmyghty, blissid thou be, That hast me formyd and redemyd; And whenne y was dampnable thou suffrid me, And to penaunce reseruyd that synne flemyd. I knowlych, lord, thy mageste be quemyd, All that to my helth y had of thi gyfte, Vnprofitably, as to thy sight hit semyd, I haue expendid thurgh dampnabill schyfte— That is to say, the tyme of my penaunce In vanitees, and in superfluite My body also, in pride and distaunce The grace of my baptyme; but allthyng worldle, My lord, y haue louyd more than the, My redemptour, my noryssher and my conseruatour. Therfor mercy y axe, as a wrecch in degre. And for y knew not, blyssid savioure, Thy benigne pacience that thou had to me; Thy gastfull Iugement, lord, y ne drade, Ne lernyd what answer y shuld gyf the ffor the innumerable godes that y had, But contrarie, fro day to day ayenst my furst vowe, With wikked dedis prouokid the. Therfor, but oon word y haue to the nowe, That is forto say, domine miserere! Haue mercy, god, of my mysdede! ffor thy mercy, that mychell is, latt thy pitee spryng and sprede, And graunte that nevir here-after y do amys. 142. Though I Have Been a Wretch, I Hope of Mercy MS. Bodley 850 (Sum. Catal. No. 2604) O blissed god, þat art al-mi?ti, þu arte ful of goodnesse, euer full of mercy. how curteys and howe mercyfull þu art to mankynde, how louly &amp; piteful, may no man haue mynde. for mankynde thowe tokist both flesshe and blood, of þe blessed virgyne mary, which euer was meke and good. for this good and many oþer, I thanke þe, mekely euermore seyng hertly, mercy &amp; gramercy! With hard peynes þu woldist by us vpone þe rode tre, but many dispites and reproues þu sofredist for me, Angry wer the wordis which þu sofred for mane; But angeryer were þe betyng þen I may tell or kan. A pytefull Ih?, in peynes blessed mote þu be, þat þu woldist such dyseases sofre so for me. Lo! ih?, I can non oþer but lift vp myn hert only, and euer sey with louly chere, mercy and gramercy! Thyne hede þu bowdist all a-downe to here me full mekely, Thowe spreddist thyn armes all a-brode to take me to mercy, Thowe schewdist thyn hert thurgh þi syde vpone þe rode tre. Thi blissed loue þu graunte vs, þat euer is so fre. In tokne þu wilt wissche vs, in dedes and in thou?tis, To þe crosse þi fete were nayled, whith greet and full sore peynes. A! good ih?, what schall I sey to þe, þat art so goodly? But euer I cry nowe louly, mercy and gramercy! ?it lorde almi?t, blessed mote þu be! ffor many are þe benefetys þat þu haste yeuene to me, ffor ri?t wittys and ri?t lemys, my lyfelode also, ffull many oþer vertues and ?iftes many moo. But sori may I be, if I spend not deuli All thise ?iftes ?euen to me freli. And, lord, to ?eue mercy euer þu arte redy, Therfor trustly I sey, mercy and gramercy! Witte and kunnynge haue I none, þat goodnesse for to telle, Howe plentefull þi mercy is, may no man rede ne spelle. To them is mercy nedefull þat haue þe falsely serued, As seruauntis vnkynde, which haue them-selfe deceyued. But nowe, for þer is none so vntryisty, so vnthende, I hope, as I, To þe I ?elde me gylty, for euer I hope in mercy. To be to the a trewe seruaunt, With bitter deth þu bou?tist me, And in thi seruyce recheles, fals and vnthende I a[m] to þe. A mercyfull ih?, what shall I, suche a wrecche, þen do? That haue ben so synfull, so proude and wykkyde also. But though I be wrecchyd, ?it I clepe and cry To þe, almi?ti ih?, for euer I hope of mercy. I haue also misspendede my witt, þu hast ?eue to me, With many dyuers thou?tis, I haue ofte misplesede þe. What þu hast me forbode, þat haue I do; A?enst, lorde, þi commandementis I haue done also. ffor all thise defautis, peynes though I be worthi, ?it, lord, shewe me grace, for euer I hope in mercy. Synned I haue in pride, wrath &amp; enuy, In slouthe of þi seruice, couetyse, gloteny &amp; lechery. ffor thise synnes and oþer moo, If ri?t dome should be do, As a wrecche as I am, euer I shoulde dwelle in woo. But mercyfull iuge, to yeue grace euer þu art redy, I put me therfor in þi dome, for euer I hope of mercy. A pyteful ih?, longe tyme it were, I wote well, my synnes, my freelte, to shewe þe nowe euery dell, Also, lord, sith it is so that all thyng is knowe to the, ffor the may no thyng be hidde, priuy or pert wheþer it be, But ?it, lord, whath cometh to mynde, To þe I knowleche mekely. ffor thoughe a wrecche I haue bene, ?it I hope of mercy. Nowe, lord, I haue shewed þe my freelte &amp; synnes all; To þe, crist, good ih?, wepynge I crye and calle. Though thus falsely I haue lyuede, nowe me repent sore. What I þe pray with sorouful hert, grawnt me nowe gostly, ffor euermore, lorde ih? crist, trustly I hope in mercy. Grace nowe me grawnte my synnes to forsake, And fro hens forward neuer them to take. But euer in leuyng, by ny?t and day, What is to thi plesyng and most to thi pay, That geue me grace to do to my lyues ende. And when I shall hens goo, to thi blisse þu me sende. And though I turne a?en to synne, as euer þe flesshe is redy, ?it graunt me þat I hope to wynn, good ih?, thy mercy. Nowe, lord, for hem þat ben deed, mercy I aske dewly, And for hem whiche ledde her lyfe ofte also synfully. ffast for þi modir loue, and oþer that be in blisse, To me, synfull, and alle oþer, A ri?t wey þu vs wisse. And, good lorde, suffre thow vs oure tyme not for to spille, But euer, ihesu, to do þat what is þi wille. Graunt vs also in oure ende to take thi sacramentis worthily, and oure synnes forsake, And þen to dye with full feythe, With mekenesse and chastite, ffrom hens þu graunt vs to wende with charite. To þe soules whiche mercy abyde, in peynes ful strong, Graunt hem, lorde, som remedy for they thynke wel longe. And though they be in peynes strong, ?it mercy they hope to haue, And aftir þer sorowes they hope þat thowe wilte hem saue. Therfore lorde of pyte, ih?, þat dydest one þe tree, Sore sighyng, I pray to the with bitter teris, as þu mayste see. Besechynge also mekely, nowe for oure synnes we be sory, That fully what we hope, trustely graunt vs þat graciously. Ih? þat art almi?ti, Nowe and euer, þi mercy. Amen, ih?s. 143. O Redeemer, Purge Me of My Vices MS. Douce 1 (Sum. Catal. No. 21575) O glorius god, redemer of mankynde, whiche on the crosse hyng full of compassyon, Graunt of thi grace, within my herte and mynde Holly to remember the armes of thy passion. Enrote, good lorde, thi greuous paynes stronge, Depe in my thought, auoydynge all synne, and purge the vyces þat hathe ben in me longe, with contrite herte these verses to begynne. Enclyne alowe, of mercy, now thyne ere, Contemplynge thy paynes, vnto my peticion, And graunt me grace so to serue the here, Affter this lyfe to be in thi tuycion. Amen. 144. Jesu, Mercy for My Misdeeds Chetham Library, Manchester, MS. 6690 Incipit oracio deuota ad dominum Ihesum Or?. Ih?, Ih?, mercy I cry! myn huge synnes þou me forgyf! þe werld, my flesch, þe fend, felly þei me be-sette boþe strong &amp; styf; I haue ful ofte to hem consent, And so to do, it is gret drede: I aske mercy wiþ good entent; Ih?, mercy for my mysdede! Þe werld þurgh his fals coueytis, Þe fend wiþ pryde, wiþ Ire, enuye,— I haue, Ih?, ben fyled oft-sythis— Mi flesch, wiþ slauthe &amp; leccherye, And oþer manye ful grete synnes: Wiþ repentaunce, Ih?, me fede, ffor euere þe tyme vpon me rynnes; Ih?, mercy for my mysdede! Turne nou?t þi face, Ih?, fro me, þowh I be werst in my leuynge; I aske mekely mercy of þee, ffor þi mercy passeth alle þinge. In þi fyue woundes þou sette myn hert, Þat for mankynde on crosse wolde blede. And, for þi ded vgly and smert, Ih?, mercy for my mysdede! To þi lykenes þou hast me made; þee for to loue, þou ?eue me grace! þou art þe loue þat neuere schal fade; Mercy, I aske, to haue tyde &amp; space. I trost Ih? of forgyfnesse Of alle myn synnes—þat is my crede; I me bytake to þi goodnesse, Ih?, mercy of my mysdede! As touching grace, but aske &amp; haue— þus hast þou hyght in þi beheste. Þerfore some grace of þe I craue; Wiþ-outen grace I am but a beste And, were þan beste, defyled wiþ synne; þou graunte þat grace may in me brede, Þat I þi loue, Ih?, my?t wynne: Ih?, mercy for my mysdede! Al werldly loue is but vanyte, But loue of þe passeth alle þinge; þer is no loue wiþ-outen þee, [&amp; þe to lufe I aske syghynge. Ih?, me graunt lufe þee for-thy,] And in þi lawe, Ih?, me lede. þat I myslouede, I aske mercy: Ih?, mercy for my mysdede! It is of þee for to forgyue Al kynnes trespas, boþe more &amp; mynne; It is of me, whiles I here lyue, Or more or lesse ylke day to synne; It is of þee fende to dwelle þer-Inne. þou ?eue me grace to take good hede þat I þi loue, Ih?, myght wynne: Ih?, mercy for my mysdede! Dispyse me nou?t, swete lord Ih?, þat am þee werk of þin hande hende; þowh I haue be to þe vntrew, Ih?, þou canst me sone amende; þou hast me made to þi lyknesse, þurgh synne I haue lost heuenly mede; Now, lord, I aske of þi goodnesse, Ih?, mercy of my mysdede! Þou woldest ben born for synful man, And suffir ded vp-on a tre; I preye þee, for þat kyndenesse þan, ffor synne þou take no wreche of me; Me counforte be þi passyoun, Ih?, þer-of haue I gret nede; ffor synne graunt me contricyoun, Ih?, mercy for my mysdede! After my dedys þou deme nou?t, After mercy þou do to me; If þou me deme as I haue wrou?t, In bytter peynes I drede to be. My lyf to mende þou haue mercy, My lord ih?, þou be my spede, Loue þee and drede, þat syttes on hy: Ih?, mercy for my mysdede! If I haue done yche cursed wark, And alle manere synnes were wrou?t in me, þou may hem slake, as is a spark Whan it is putte in myddis of þee see; Þer may no man, lord, slake my mysse But þou, Ih?, of þi godhede; Whom þou wolte sauen, þou sone forgeuysse: Ih?, mercy for my mysdede! Who schal þe loue in fynal blysse But mankynde &amp; aungel so fre? Myn herytage for sothe þat isse. Þurgh good lyuynge &amp; grace of þe, þou me restore vn-to þat blysse; Beholde þe frelte of myn manhede Þat me maketh ofte to don amysse: Ih?, mercy for my mysdede! Þou wylt nou?t þe ded of synful man— þus seyst þou, lord, in holy wrytt. fful wel wote I þou coueytis þane, He torne his lyf and sone mende It. þou ?eue meg race my lyf to mende, Besoyled in synne as wicked wede; Graunte me þi loue wiþ-outen ende: Iesu, mercy for my mysdede! Þou art my god, I þe honoure, þou art þe sone of mayden &amp; moder; In my dysese þou me socoure, þou art my lord, þou art my broþer; þou schalt me deme, my creatoure, Whan vp schal ryse euereylke a leede: Mercy, Ih?, my sauyoure, Ih?, mercy for my mysdede! þou helpe me, lord, in my dysese, Þat woldest Susanne help in hire tyme; fful gret clamour þan gunne þou pese Whan sche accused was of cryme. þou sette myn soule, myn herte, in ese, þe fend to fle his falshede, And souereynly þe forto plese: Ih?, mercy of my mysdede! In my baptem I made beheste þe for to serue lellely and wele; Of þi seruyse ofte haue I seste, Wiþ synnes þousandes seruyd vnsele; Bot þi mercy nedis moste be sene þer most synne is &amp; wicked dede; þe moste synful man am I, i wene: Ih?, mercy of my mysdede! ffor synful man wolde þou be born, ffor ryghtwys nou?t, þou wil recorde; Whanne man hadde synned he was for-lorn, þanne hym kyndely þou restorede; þou suffred peynes, crouned wiþ þorne, Naked, wiþoute cloth or schrede, Wiþ mykel scorne þi body to-torne: Ih?, mercy for my mysdede! Þou art myn hope, my way ful sure, Ay lestyng hele, trewthe and pesse; þou art pyte þat schal endure, þou art goodnes þat neuere schal cesse; þou art clennes, boþe mylde &amp; mure, Me þee dysplese, Ih?, forbede: As þou were borne of virgyne pure, Ih?, mercy for my mysdede! Þou byddis yche man ?elde good for ille, Nou?t ylle for ylle to ?elde ageyne; þanne I beseke þee þat þou wille Graunte me mercy for peyne! þou me for?eue and mercy graunte, And in my soule þou sowe þi sede, þat I may, lorde, make myn a-vaunte: Ih?, mercy for my mysdede! Bot, worþi lord, to þee I cry, And in my synne stande obstynate; þerfore þou hers nou?t me, for-þi þou wilt nou?t here me in þat state; þou ?eue me grace to leue my foly, And feruently þee loue and drede, þanne, weel wote I, .I. get mercy: Ih?, mercy for my mysdede! Nou?t euery man þat calleþ þe lorde Or mercy aske, schal haue þi blysse, His conscience but he remorde, And werke þi wille &amp; mende his mysse. To blysse schal I be restorede If I my soule þus-gates wil fede; Of þi mercy late me recorde: Ih?, mercy for my mysdede! I me betake to þi mercy þat mercy ?euest to synful men; Þou kepe me, lord, I schal dy, And wote neuere wher, whou, ne when. In þin hote loue me graunte to bren, And þat lessoun trewely to rede; Mercy, þou graunte! amen, amen! Ih?, mercy for my mysdede! Ihc, Amen, Maria, AmeN. Alia Oracio Deuota Ih?, þi name honoured mot be Wiþ alle þat ony lyf is Inne. Swete Ih?, as þou made me, Þou kepe me ay fro dedly synne! Ih?, þe sone of Marye fre, Þe ioye of heuene þou graunte me wynne! Mi soule, Ih?, take to þee Whanne my body &amp; it schal twynne. Ih?, þi name in me besette, As þou art kyng &amp; lord of lyght; And graunte me grace ay bet &amp; bette Mi lyf to mende and lyue aryght. Ih?, þi sydis wiþ blode were wet, And dolfully for me were dyght; Þou kepe me out of synne &amp; det, Swete Ih?, ay most of myght! Ih?, þi name is heygh to neuien, And ?et I, caytif, crye &amp; calle: Þou for?eue me þee synnes seuen, ffor I am gylti of hem alle. Ih?, me helpe, &amp; brynge me to heuen Wiþ þe to wone, my synful saule. Myghti Ih?, þou here my steuen, As þou me bought whan I was þralle. Ih?, my loue, my lykyng, Euere more blyssed mot þou be. Mi louely lord, my dere derlyng, Weel were me I myght see þee. Ih?, my counfort, þou me synge, A loue-likyng is come to me; My swete swetnesse of alle þinge, Myn hope &amp; troste is al in þee. Ih?, helpe euere-more at nede, ffro þe fende þou me defende; Set my soule to loue and drede, And my mysse þat I may mende. Ih?, for þi blode þat þou wolde blede, ffro þis lyf or þat I wende Wasche awey al my mysdede, And graunte me blysse wiþ-outen ende. AmeN. 145. Our Three Foes Make Us Mis-speak, Mis-think, Mis-do B.M. Addit. MS. 39574 (The Wheatley MS.) God, þat madist al þing of nou?t And with þi precious blood us bou?t, Mercy, helpe and grace! As þou art verry god and man, And of þi syde þi blood ran, ffor?eue us oure trespace! þe world, oure flesch, þe feend oure fo Makiþ us mys-þinke, mys-speke, mys-do— Al þus we falle in blame. Of alle oure synnes, lasse and moore, Swete ihc, us ruweþ soore, Mercy! for þin holy name. 146. A Song of ‘Sins’ Bodleian MS. Add. B. 66 (Sum. Catal. No. 29273) Man sigh &amp; sorw for þi synnes, þan semeþ þi synnes as slayn. Man, in schrifte schewe al þi synnes, þan lyn þei ful dede for certeyn. Man, do penaunce her for þi synnes, þi soule schal haue þe lesse peyne. Þei þat don þus for hir synnes, And now?t in wille to turne agayne, Þei ben assoilid for hir synnes ffor-soþe as grete clerkis seyne; And if þou falle a?en in synnes, Anon, with al þy myght &amp; mayne, Vnto þi prest telle þou þi synnes— Non of hem loke þat þou leyne; ffor if þou do for-soþe suche synnes, Þei schal turne þe to tene &amp; treyne. And if þou schryue þe of þi synnes þei wasche a-way as doþe þe rayne. þus to be schryuen &amp; soilid of synnes, Euery wise man schuld be fayne. þat we mow do þus for our synnes, To god mekly, I rede, we pray. Now god, haue mercy for our synnes, þat mercy had of mary mawdleyn, And bringe us to þat blis þat neuer blynnes, Almyghti god, lord &amp; souereyne. A[men].</field>
      <field name="fulltext">SONGS OF OLD AGE. 147. The Day of Life—Night Comes Soon! Porkington MS. 10 As I went one my playing, Vndure an holt vppone an hylle, I sawe an ovld mane hovre make mornyng,— Witt sykyng sovre he sayd me tylle: ‘Sum tyme þis worde was at my wylle, Witt reches and witt ryallte, And now hit [is] layd doun ful styll; This word ys but a wannyte. ‘That one þe morrov when hit [is] fayre &amp; clere, After none hit wendys awaye, And commyth to the ny?t as hit was ere: This word ys but a daye: Soo for ry?t all owre lewyng heyre; ffrow chyldwood vnto mannys degre, Owre enddyng drawyt nere and nere,— This word ys but a wannyte. ‘I leccone my lyfe vnto the morrow-tyde; When I was chyld so bare I-bore, ffor me my modyr soffyrd gret sovre, Witt gronttyng and weppyng was I bore; But þow one me was wem ne hore; Sethe in sin I have I-be, Now I am olde, I may no more,— This word is but a wannyte. ‘At myde-morroo-daye I lernnyd to goo, And play as chyldorne done in strete; As chyldwood me tho?t &amp; tav?t I dyde þoo, Witt my fellous to fy?t and beyt. What I dede me þo?t hit swete, Ry?t as chyldhod ta?t hit me; Now may I say witt terrus weete, This word is but a wannyte. ‘At vnder-day to skole I was I-sete, To lerne good as chyldern dothe, But when my master woold me bete, I wold hym cowrs &amp; wax folle rowthe: To lerne good I was full lovthe, I þo?t one play and gollytte; Now for to say þe sothe, This world is but a wannyte. ‘At mydday I was dobbyt a kny?te, In trvthe I lernnyd for to ryed; There was none soo bold a wy?te, That in battayll durst me abyde. Where be-commy?t all owre pryd, Owre Iollytte and fayre bovtte, ffrow dethe I may not me here hyd,— This word ys but a wannyte. ‘At nonne I was crounyd a kynge, All þis world was at my wylle; Euer to lyvfe here was my lykynge, And alle my lust I wold fulfyll: Now age is croppyn one me ful styll, He makyt me hore, blake, and bowe; I goo all dounward witt þe hylle,— This world ys but a wannyte. ‘At myd-vndure-none wondorly I waxe, My lust and lykyng hit went away, ffrom þe world my chere ys goone, ffrom ryalte and ryche a-raye: Owre lewyng ys but one daye, A?eynst þe world þat euyre schal be; Be þis matter I dare well saye, This word ys but a wannyte. ‘At ewynsong tyme I was so cold, That now I goo all by a stafe, There-fore is dethe one me so bold, And for his hyre he dothe me crawfe: When I am dede and layd in grawe, Then no þing schall save me, But well and woo þat I done havfe,— This word ys but a wannyte. ‘Now ys þis day commyn to þe ny?t; I hawe lost my lewyng; A dredefull payne ys for me dy?t, In cold claye þere-in to clynge.’ As I went on my playing, Vndure an holt by a tre, This hard I an old man mak mournyng,— This world ys but a wannyte! In domino confydo. Amen, Dico vobis. 148. God Send Us Patience in Our Old Age Harley MS. 1706 From þe tyme þat we were bore Oure ?ouþe passeþ fro day to day, And age encreseþ more and more; And so doþ yt nowe, þe soþ to say. At euery oure a poynte ys lore, So fast goþ owre ?ouþ a-weye, And ?ouþ wylle come a?en no more, But age wylle make vs boþ blake and graye. þerfor takeþ hede, boþ ny?te and day, howe faste oure ?ouþ doþ aswage; And, boþ ?ounge and olde, lete vs praye þat god send pacyence in oure olde age. Age wylle take from vs oure my?te, þat in oure ?ouþ to vs was lente, And eke þe clernes of oure sy?te, And oure herynge schal be feynte. þan schul we be heuy, þat ere were ly?te, By-cause þat ?oungþe ys from vs wente; And þan wol men do vs no ry?te, But al contrarye to oure entente; And sykenes wol do vs grete turment, Whom deeþ wol send on hys message— fforsoþ þe beste amendement Is pacyence þan in oure olde age. Oure body wol yche, oure bonys wol ake, Owre owne flesshe wol be oure foo, Oure hede, oure handys, þan wol schake Owre legges wol trymble whan we goo, Oure bonys wol drye as doþ a stake, And in oure body we schulle be woo, Oure nose, oure chekes, wol wex al blake, And oure glad chere wol vade vs fro; And whan oure teeþ ben goon also, Oure tunge schalle lese hys fayre langage. Prey we for vs selfe and oþer moo, þat god send vs pacyence in oure old age. Oure frendys þat schul loue vs beste, Þan wol þei haue vs but in hate; In frendschipes is noon oþer truste, And þerfor ben we y-ware to late— þan may we synge of had-y-wyste— Oure feynte frendes han vs for-sake. And also we schullen goo vnkyste, Boþ at þe dore and at þe gate, ffor al þe chere þat we can make. þan ys no ioye of oure vysage, Whanne oure bewte schal a-slake— God send vs pes in oure old age! We schullen be so angrye, euermore We wold be a-wreke of euery wronge; þan sume wold scorne vs þerfore, And sume wold sey we lyue to longe. Oure sorowe wol sytte vs þan so sore, Oure stomake wol no mete fonge. And euery day, more and more, Of sorowe and care schal be oure songe. But whan we were boþ hole and stronge We were to wylde and wold outerage. And þerfor lete vs pray a-monge, þat god send vs pacyence in oure old age. [For þan wole no þing us availe but oure bedis and oure crucche, for wordli welþe wole fade &amp; faile, And þerfore truste we it not to myche; &amp; þan wole sijknes us assaile Til it haþ made us lijk a wrecche, &amp; þan may we do no greet traueile But summtyme grone, &amp; sumtyme grucche, And sumtyme clawe for scabbe &amp; icche Whanne age haþ us at his auauntage: Who-so lyueþ long schal be such; God sende us paciens in oure olde age!] Al þat we haue lyued here It ys but a dreme y-mete, ffor nowe yt ys, as yt neuer were. And so ys yt þat ys to comynge ?it— And faste we drawen to oure beere— In sorowe and drede we schullen be sette. Of olde men þe ?ounge may leere, And ?it fewe þer ben þat don bet, ffor þe fende haþ cau?te hem in hys nette, And hold hem faste in hys bondage ffor þei schulden not dyspyse her wytte, To haue pacyence in her old age. þan schul we se þat wordly blysse Is but þinge of vanyte, And yt makeþ men to do a-mys þat ben in welþe and grete bewte; And þerfor, lord, good ry?t yt ys Wiþ oure owne stafe chastysed to be. Lord, ?eue vs grace to þenke on þis, As þou bou?tteste vs alle vppon a tree; And þat we may in charyte Welle passe, ouer þis passage, In-to the blysse þat euer schal be Whan we ben passed oure old age.Lines within brackets supplied from Lambeth MS. 853. A-m-e-n.</field>
      <field name="fulltext">SONGS OF MORTALITY. 149. Farewell, this World is but a Cherry Fair Trinity Coll. Camb. MS. 1157 Ffare well, this world! I take my leve for euere, I am arested to apere at goddes face. O myghtyfull god, þu knowest that I had leuere Than all this world, to haue oone houre space To make a-sythe for all my grete trespace. My hert, alas! is brokyne for that sorowe, [Som be this day that shall not be to-morow] This lyfe, I see, is but a cheyre feyre; All thyngis passene and so most I algate. To-day I sat full ryall in a cheyere, Tyll sotell deth knokyd at my gate, And on-avysed he seyd to me, chek-mate! lo! how sotell he maketh a devors— and wormys to fede, he hath here leyd my cors. Speke softe, ye folk, for I am leyd aslepe! I haue my dreme, in trust is moche treson. ffram dethes hold feyne wold I make a lepe, But my wysdom is turnyd into feble resoun: [I see this worldis joye lastith but a season]. Wold to god, I had remembyrd me be-forne! I sey no more but be ware of ane horne! This febyll world, so fals and so vnstable, Promoteth his louers for a lytell while, But at the last he yeveth hem a bable Whene his peynted [trowth is torned in-to gile]. Experyence cawsith me þe trowth to compile, Thynkyng this, to late alas! that I began, For foly &amp; hope disseyveth many a man. [Farewell, my frendis! the tide abidith no man: I moste departe hens &amp; so shall ye, But in this passage the beste song þat I can Is Requiem Eternam—I pray God grant it me! Whan I haue endid all myn aduersite, Graunte me in paradise to haue a mancyon, That shede his blode for my redempcion. Beati mortui qui in domino morivntur Humiliatus sum vermis.] Text within brackets supplied from Balliol Coll. MS. 354, fol. 199??. 150. Man Begins and Ends in Wretchedness MS. Arch. Seld. B. 24 (Sum. Catal. No. 3354) Thy begyning is barane brutelnes, With wrechitnes wofull away thou w[endis] The deth certane, the houre vnseker[nes], The lyf so schort approching euer th[e end is] Quho hiest clymbis most sud[danly descendis]. Quhat is her-of bot cast in god [thy cure] And stand content of any avent[ure]. Quho will aduert the grete Off this fals warld and won The grete vn-es Ingent aduersite ffulfild of flatery and fals disse And man no wicht content is And thus but contrair thaim Quho leste here traistis I 151. Vanitas Vanitatum MS. Ashmole 61 (Sum. Catal. No. 6922) Vanyte. O vanyte off vanytes &amp; all is vanite! lo! how þis werld is turnyd vp &amp; downe, Now wele, now wo, now tranquilyte, Now werre, now pese, &amp; now rebilyoun. Iff þu wole daly labour fore renowne, ffore profete, plesure, astate, ore grete degre, The best þer-of schall ende in vanyte. ?it beldis þu castellus, haulys, townys &amp; towris, Sytis &amp; bour?es, with wallis stoute &amp; stronge, With plesand herbours, of chambours &amp; of bouris, Hangyd with Arras stoutly depe &amp; longe, With rych presyus stones sete A-monge, Ennewyd with gold, rych as it may be— ?it schall all waste &amp; turne to vanyte. Iff þu seke worschipe all þe werld a-boute, ffore dede of Armys to Avaunse þi name, So þat þer is not none fond so stoute, Off ?onge ne olde, þu toke neuer schame— In euery place þu beris awey þe fame, At euery Iustis þu berys awey þe gre, ?it schall þi werke all end in vanyte. ?e feyre ladis, apareld with plesance To ?o, both ?outh &amp; bewty ben Appendyng, And many low labours doth ?our obseruans, And in ?our courte deyly bene Atendyng. They spare noþer fore labour ne fore spendyng, To do ?our plesure wer-so-euer ?e be, ?it schall þat myrthe All end in vanyte. ?iff þu off byrth here was þe worthyest, And one þe erth was gretyst off astate, Kyngis &amp; popys so rych wer, At þe laste Off þem A?ene, þu durst do debate ?it in a whyle þu schall be cheke-mate; When deth wyll come &amp; take hys propour fe, Than schall þu knaw þi pride was vanyte. ?iff þu be wedyde to thyne intente, And haue a wyff full plesant &amp; feyre, Well borne &amp; also obedyente, And Also haue chylde forto be þin eyere, ?it in a whyle þis plesans schall Apare; When Age schall come, croke both hand &amp; kne, Than schall þu knaw þat was bot vanyte. ?iff þu be stronge &amp; ?onge &amp; fayre of face, Als sembly of schap as any creatour, louyd of pepull &amp; gouernyd be grace, lernyd in wysdom be wyse scryptour, Preuyd in manhed passyd many a wynter, And euer in wourschype, both be lond &amp; se, ?it schall [all pas] &amp; end in vanyte. The well of fortone is so changeabull, And deyly tournys vpon so slyper a pyne— And ?it some tyme it makis men abull To cruell to ryne a?en All þer ryall kyne— Onone be vnfortone, þe state þat þei wer In Oþer men happis, &amp; þus ?e may well se That state ne reule is not bot vanyte. In ?outh now styres mekyll wantonys, And oft intendyth to lustys &amp; pley, And lytell remembyrs his awne febulnys; ho ?outh schall pas &amp; departe a-wey, And deth schall come, þat is none ney. Thou blynd ?outh, loke vp &amp; se Thy pride, þi pley—all is bot vanyte. lo! here comys ?outh with myrth &amp; plays Ioly, With-outen thou?t ore care, fader &amp; moderles, Bot medyll Age thinkis þat it was foly And ner peynes hym-selue with werldly besynes, Bot all his labour is to grete ryches— Than commys Age &amp; seys þat he must dy?e, Than he knaw ?ought &amp; all was vanyte. We tyll þe erth, we tourne it to &amp; fro, We labour ry?ht deuly with grete besynes, We dyge, we delue, we saw, we schere also, We geder þe corne home fore oþer mens ryches, We haue full seldome any restfull gladnes, Bot labour in pouerte to þe tyme þat we dy?e— ?it is oure labour not bot vanyte. Amen qd Rate. 152. A Mirror for Young Ladies at Their Toilet Harley MS. 116 Cest le myrroure pur lez Iofenes Dames a regardir aud maytyne pur lour testes bealment adressere. Maist thou now be glade, with all thi fresshe aray, One me to loke that wyll dystene thi face. Rew one thy-self and all thi synne vprace! Sone shalte þu flytte and seche anoþer place, Shorte is thy sesoun here, thogh thou go gay. O maset wriche, I marke the with my mace. Lyfte vp thy ieye, be-holde now, and assay! Yche loke one me aught to put þe in affray; I wyll not spare the, for thou arte my pray. Take hede, and turne fro synne while þu hast space. O þoughte, welthe heele to this, thaught ?e say nay. My tyme muste nedis comme as I manace; Be lenghte one lyfe may lepe oute of my lace. I smyte, I sle, I woll graunte no mane grace. A-ryse! a-wake! amend here while thou may. Explicit. 153. On the Untimely Death of a Fair Lady Henry E. Huntington Library, Ellesmere MS. 26. A. 13 Ha! cruell deeth, contrarious to creatures in kynde. Ha! deeth dispitous, who may aduertise Thi mourther, thi malice who may haue in mende? The myschief that to mankynde þu dost excercise, Thi rigour, þi rancour, who may deuyse? The matyng of þi miserie no man may endure, ffor thi chekkes conclude eueri creature. Thu art to alle creatures hidous to be-holde, Thu pyllour, thu pirate, cesse of þi prise! Thi felonye ys multiplied in so many folde That al the wordle generally of the deþ agrise. Stynt of þi malice, for, wyth thy malgyse, Loueris ful lykyng and lusty in game Thu marrest wyth myschief and makest hem lame. Thu tyraunt vntemperat, wyth thi tene &amp; treson, The solas of soueraignes þu dost siluestrise; And ladies likyng thu sleest out of seson, And reuest hem here ryalte wyth þi reprise. Thyn insaciable malice who may a-complise? When þat loueli ladies thu leyest so lowe, And here bright beaute þu blemshest in a throwe. ffor þi malice, me semeth reames sholde arise To destruye cruell deeth and do hym of dawe. But oon wynked on me then: ‘war’, quod þe wyse, ‘And cesse of þi sentence for symple is þi sawe, ffor deeth vniuerselly the wordle schal vengyse. So ys the tyraunt tytled to that victorie By adam, the alderman of old auncetrie.’ Then sorwed I, that sentence recouered by assyse, And mourned for my maystresse, here marred in molde. There ys countour ne clerk bounte can decyse, In vertu here wommanhed was volupid many folde— Discreet, devoute, diligent. deeth, thu mayst agrise To represse so noble so gentill a creature In tendir age vntymely, agayn the ordre of nature. O myghty lord, wos goodnesse neuer schal fynyse, Haue mercy on the soule of my dere maistresse! The fendis power fro that soule chare &amp; chastise! Deliuere here, gracious lord, fro peyne and distresse! Endowe here in thi place of plesaunt paradise, And receyue here, blyssed lord, vpon thi right side, In thy blysse eternally whyt the to a-byde. Of lordis lyne &amp; lynage sche was, here sche lyse! Bounteuus, benigne, enbleshed wyth beaute, Sage, softe and sobre an gentyll in al wyse, fflorishyng ant fecunde, wyth femenyn beaute, Meke, mylde and merciful, of pite sche bar þe prise. Comely, kynde and curteis, in nobleye of nurture, Vernant in alle vertu, plesaunt and demure. 154. The Mirror of Mortality Harley MS. 116 O mors, quam amara est memoria tua. O deth, hough better ys the mynde of the! That mover arte of moornynge &amp; of moone. Thou myndly myrrour, in whome all olde may see The ways of youthe, in which thai haue mysgone, Thou arte the same Remembrance allone, Whome all astates and euery lawe degre, With daily diligence owe to awaite vpone, ffor whome thou clepiste, all muste go with the. Nought may preuaile—pompous prosperite, Honoure ne heele, gemme ne precious stone, Renoun, Riches, rent ne rialte— ffor all that euer haue be of fleshe &amp; bone Thou hast and wolt consume, not levyng oon. Who is alyve that cane Remembre thre That are preserued? y finde two allone, Ennok and Ely—yit shall thai go with the. ffor in the houre of oure natiuite Thi subtile entre vs preseth euerychone, With clene continuell chalenginge thi fe; And euery day we muste waite here vpone, And while we lyve yit haue we odire foone: The feende, the flesh, and worldly vanite, Cotidiane corasy continvinge euire in oone, Oure cely soule vnceesingly to sle. Popes and prelates stand in perplexite, and envyus clarkis forth with the thai gone, Crowned conquerours and odire of law degre, Knyghtly an hir tymes, thou sparith noone. Marchauntes, men of law, all vndir oone, Leches, laborers, fayne wolde fro the fle. ffull wyse is he that cane thinke her vpone And for hime-selfe provide, who-so he be. Be-holde this myrroure in thy mynde, &amp; se This worldis transsitorie Ioy that sone is gone, Which in effecte is but aduersite, And of twey weys thou nedis must take oone. Thenk of fre choise god hath the lent allone, With witte and Resoun to reule thi liberte; yif thou go mys, odire blame thou noone— Thi-selfe arte cause of all that grevith the. O ye that floure in hie felicite, ffor crystes sake remembreth here vpone! Thenke that as fresh and lusty as ye be, Er thei wer war, full sodanly haue gone; ffor odire warnynge in this world ys none But mynde of Deth or sore infirmite. Whene thou lest wenest thou shalt be calde vpone, ffor of thine houre thou woste no certeinte. This worthi lorde of veray polyce, Ser Raufe lorde Cromwell, Remembringe here vpone ffor alle his lordshipp and gret stately fe, Knowinge by resoun of oder Rescous none, ffor all his castelles &amp; toures hie of stone, ffor hime and for my lady, like as ye se, This towmebe prouyded, ayene that thei shall gone. In gracius houre gode graunte hir passage be! Muse in this mirrour of mortalite, Bothe olde and yonge that lokene here opone, Lyfte vp your hertly eie, be-holde and se These same right worthi, restinge vndire the stone. Deuoutly pray for heme to criste allone, That gyltles for hire gylte sterfe one a tre, heme to preserue frome all hire gostely foone, And send heme pees in perpetuite. Amen. 155. Three Lessons to Make Ready for Death MS. Laud Miscell. 733 (Sum. Catal. No. 1129) In my bed liyng on cristis day, half slepyng, Sighhis wondrous hevyng, A voice I hard thus spekyng: Wake, man, slepe not, rise vp and thynk þat erth thou art; And that erth thou shal be, whan the hath cayht deth smart. Com to churche, &amp; serve thy maker with dredefull hart, lest that thou repent the when thou art owte of quart. Remember that thou shall dye, ffor this world yn certentee Hath nothyng save deth truele. Therfore yn thy mynde vse this lessone: Liffe so that deth take the yn sesone. ffor deth to make the ripe, I shal teche the thynges three, Which and thou vse, owte of sesone thou can not dye. The furst is a knowlage of the vij synnes dedlye hoole with other to make to thy ffader gostlye. Secoundly, that thy conscience dayly be well soght Of wronges to thy neighbor done both in dede and thoght, And that therof satisfaccioun hastly be broght; ffor ellis thou shal leese that which, bledyng, thy lord boght. The third lessone vse til thy mouth stopp the cold clay: ffor thy synnes both wepe &amp; weyle—bere this well away! In harte be meke and contrite, and than thou shall play In Blys with hym that of A mayde was borne this Day. 156. Against Death Is no Defence Univ. of Edinburgh MS. Laing 149 Man, hef in mynd &amp; mend þi mys, quhill þow art heir in lyf lyffand; and think apone þis warldis blys, sa oft-syis is variand. for fortonis quheill is ay turnand, quhil to weil and quhil to wa, quhill owp, quhil downe, I onderstand. Memor esto nouissima. Thow seis þi sampil eueril[k] day, and þov tak heid withoutyn les, quhow sone þat yowt may pas away, for bald hector and achilles and alex?, þe prowd in pres, hes tane þare leif &amp; mony ma, þat ded hes drawyne one-til his des. memor esto nouissima. Þidder þow com nakit and bayr, as bannyst man of kyth &amp; kyne; so þe behuffis hyne to fayr, for al þe ryches þow ma wyne is na defens, be craft na gyne, þat ma defend þe fra þi fa, bot cherite be þe within. memor esto nouissima. Þis day thocht þow were hail &amp; feyr, as bern baldast, ore kyng with crowne, Þe morne þow may be brocht one beyr for al þi castalis, towre &amp; towne. Þai may nocht al mak þi ransone fra ded becumin þat is so thra— Þow art his pra, but radempsione. memor esto nouissima. Quhen þow art ded &amp; laid in layme, and þi ribbis ar þi ruf tre, þow art þan brocht to þi lang hayme— adew al warldis dignite! than is to lait forswcht, think me, quhen wormys g[n]awys þe to &amp; fra, now mynd þi mys in al degre. memor esto nouissima. Sen it is sa þat þow man fair, and knawys nocht þe wayis rycht Owt of þis warld withoutyn mare, quheþer to hel or hewyne so brycht, þow pray to hyme most is of mycht þat he þe fra þe dewillis ta, and schild þe fra þe fendis plycht. memor esto nouissima. 157. Devouring Death Makes All Unbold Trinity Coll. Camb. MS. 1450 O mors mordens aspere, yn gyle þou haste noo pere, Nam sanos in prospere, Thow bryngyst to the bere, Et tua sentencia, ffallyt bothe yonge and oolde, Et fallax potencia, Thow makyst all vnboolde. 158. Knight, King, Clerk Wend to Death A. Cotton MS. Faustina B. vi, Part II (verses written on scrolls) I wende to dede, knight stithe in stoure, thurghe fyght in felde i wane þe flour; Na fightis me taght þe dede to quell— weend to dede, soth i ?ow tell. I weende [to dede], a kynge I-wisse; What helpis honor or werldis blysse? Dede is to mane þe kynde wai— i wende to be clade in clay. I wende to dede, clerk ful of skill, þat couth with worde men mare &amp; dill. Sone has me made þe dede ane ende— beese ware with me! to dede i wende. B. B.M. Addit. MS. 37049 I wende to dede, a kyng y-wys; What helps honour or warldis blys? Ded is to man þe kynde way— I wende to be cled in claye. I wende to dede, clerk ful of skill, þat cowthe with wordes men mate &amp; stylle. So Sone has þe dede me made ane ende— Bes war with me! to dede I wende. I wende to dede, knyght styf in stowre, þorow fyght in felde I wan þe flowre; No fyghts me taght þe ded to qwell— [] telle. C. Stowe MS. 39 I wende to ded, clerk full of skill, þat couth with word mate men at will; Sone has me made þe ded an ende— Be war with me! to ded I wende. I wende to ded, a kyng I-wys; What helpes here honur or worldis blys? I wende to ded, knyght styffe in stoure, Thurgh fight in felde I wane þe floure; No feghtis me taght þe ded to qwell— I wende to ded, soth I ?ow tell. Be ?e wele now warre with me! My name þen is ded; May þer none fro me fle, þat any lyfe gun led, kynge, kasere, þe?n, no knyght, Ne clerke þat cane on boke rede, Beest, ne foghel, ne oþer wyght, Bot I sal make þam dedde. 159. The Lament of the Soul of Edward IV Harley MS. 4011 Miseremini mei, ye that ben my ffryndys, This world hath enformyd me fforto falle. How my?te I endure when euery thinge endes; What creature ys made to be eternall? Now ys there no help butt pray ffore my sowll! Thus Edward seyth, for latt I was kyng; xxiij?? yeres I reynyd this ymperiall, Som men to plesoure, and som men nott to lykyng. fforgefnes I aske fore my nyse doyng, What A-vaylyþe it yov to be my foo? I may nott Resiste nor Amend your compleynynge, Quia ecce nunc in puluere dormio. I ly now in mowlde as it ys naturall, ffore erthe vnto erthe hath his Reuerture; What ordeyned god to be terrestyall Wyth Recourse off erthly nature. Euyre ffor-to lyve who may be swre? What is hit to trust the mutabilite Off this world whan no thyng may endure? I am now gon wych latt was in prosperite, To presumen there vpon hit ys butt vanite— No sertayne butt a chery fere full of woo— Reynyd I nott latt in greet feli[ci]te? Et ecce nunc in puluere dormio. Where was in my lyff such one as I Whiles my fortune had here continuaunce? Grauntyd nott sho to me the vyctorie, In ynglond to Reygne and to contrybute fraunce? Sho tok me by the hond and led me the daunce, And with hure sewger lyppus on me she smylyd; And for here dyssemblande countenaunce I cowd nott be ware tyll I was begylyd. Owtt off this lond sho hath [me] exylyd, Whan I was lothest hens for to goo And I in age, as who seyth, butt a child, Ecce nunc in puluere dormio. I se well they lyve that dowbyll my yerys; Thus this world delyth with me as hit lyst, And hath me made, to yov that byn my perys, Example to take euyre off had-I-wyst. I stored hucches, cofers and chyst With tresore takyng off my commynalte— ffore there tresore that I toke there prayers I myst— Now whom I be-sech with pore humylyte Off forgefnesse, off me to haue pite. I was youre kyng and kepte yow from youre foo; I wold a-mend, butt now hit woll nott bee, Quia ecce nunc in puluere dormio. I had Inogthe, I hyld nott me content, With-outt Remembraunce that I schuld dy, More to encresse was myne entent. Beyng nott warre who schuld occupy, I mad the towre strong, butt I wyst nott why, Nore to whom I purchased tatersall; I amendyd dovere one the mowntayne hy, And provokyd london to fortefye þer wall, I made notynghame a place Ryall, Wynsore and etton &amp; many odur moo, Westmynster &amp; eltham—yit went I from all, Quia ecce nunc in puluere dormio. Where is my gret conquest &amp; vy[c]tory? Where be my Rentis &amp; my Ryall aray? Where be my coursors &amp; my horsys so hy? Where is my grett plesure, solas &amp; play? As vanite to nou?te all ys gon away. Lidy besse, for me long may ye call, Whe be departyd vntyll domus day! I lovyd you, lady, my souerayne ouerall. Where be my byldyngis &amp; my castellis Ryall? Butt Wynsore off them I haue noo moo And off etton ther prayers perpetuall, Quia ecce nunc in puluere dormio. Whi schuld ye be prowde &amp; presume so hy? Sent Barnard doth þer-off nobly trete, Seyng a man ys butt a sake of stercory And schall Retorne to wormys mette. What cam off Alysaunder the grett? And off strong samson who can tell? Were nott wormys ordeynyd þer fleshe for to frett? And Salamon, that off wytt was the well, And absolon, proferyd his here forto sell— ffor all his beavtes wormys hym ette also. And I, latte Edward, that dyd excelle, Ecce nunc in puluere dormio. I haue pleyd my pagent &amp; now am I past, I wyll þat ye wytt I was off no grett elde. Butt all thing consumeth att the last, Whan deth apperith lost ys the feld. Sith this world no lenger vp-held Mo, conservyd to me my place. In manus tuas, domine, my spryte vp I yeld; Humbley I be-sech the off thy grace! And ye, corteys commyners, with your hert vnbrace Benyngly to pray for me also, As I forsayd, your kyng I was, Et ecce nunc in puluere dormio. 160. The Rich Man's Farewell to the World Pembroke Coll. Camb. MS. 248 Worldys blys, haue good day! No lengur habbe ych þe ne may, Þe more for þe lasse y haue for-lore; y-cursyd be þe tyme þat ych was bore! y haue lore for-euer heuun blys, and go now þeras euer sorow &amp; car ys. 161. Beware the Pains of Purgatory Rylands Lib. Lat. MS. 395 Peas I hier a voyce saith man thou shalt dye Remembre the paynes of Purgatorie. Why sittist thou so syngyng, þenkyst þou nothyng, Þat who-so best hoppith at laste shal haue the ryng? Remembre thy maker and pray to that kyng, To that blisse that he bought þe vnto, þe bryng. Thou shalt aby, this worlde defygh. Pes, I hier a voice. I prove þe by Reason that thou art vnkynde, He that deid afore þe is clene oute of thy mynde. Thy frendis afore the—why art þou so blynde?— In purgatory paynyng, there shalt thow them fynde. With doolefull cry, þou shalt aby, þis world defygh. Peas. Man, compasse in saying, in mynde Every delle, And pray for the soules so grete paynes fele, In purgatory paynyng their sorowys to keele, Thy-self in no wors cas and þis it is weele, This worlde defygh, thou shalt abye. Peas, I hier a. I haue herd this voice wele, mary, fulle of grace, Spekith it to me, þo I will high me A-paas To the Chirche, me to amende, lady, pray for space. Lorde, leste I come to late ye alas, alas! I fere me I, With doulfull cry, I shall aby. This worlde despygh. Pees. A! now am I thorugh þat dey shall I thanne, But yit, gentil neyghbere, tell me where or whane. Or where shall I become? why spekist þou not, man? Is there no Creature þat answere me cane? Now god me guy, I fere me I, with dulfull cry, I shal aby, þis world defygh. Than see I right wele ther is no way butt oone, Now helpe me, deere lady, Kateryn, and John, Cristofer &amp; George, myne avowries, echone! Of the nombre dampned see that I be noone. Pray for me high. Now god me guy, I fere me I, With dulfull cry, I shall aby. This world defygh, Pies, I hier. 162. The Testament of a Christian Lansdowne MS. 762 Terram terra tegat, demon peccata resumat, Mundus res habeat, spiritus alta petat. Terram terra tegat Ffour poyntis, my will or I hence departe, Reason me moveth to make as I maye: ffirst, to the erthe I bequeth his parte— My wretched careyn, is but fowle claye. Like than to like, erthe in erthe to laye, Sith it is according, by it I woll abide, As for the first parte of my will, that erthe erth hide. Demon peccata resumat Myne orrible synnes that so sore me bynde, With weight me oppresse, that lyen so many fold, So many in numbre, soo sondry in kynde. The ffeende by his instaunce to theym made me bold— ffrom hym they come, to hym I yelde wolde. Wherfore, the second parte of my will is thus, That the fende receyue all my synnes as his. Mundus res habeat Whate availeth goodys, am I ones dede and roten? Them all and some I leve, peny and povnde, Truely or vntruely, some I trowe mys-goten— Though I wot not of whome, howe, nor in whate grovnde. The worldis they been, them in the worlde I founde; And therfore the thirde parte is of my wille, All my worldly goodis Let the worlde haue still. Spiritus alta petat Nowe for the fourth poynte, and than haue I doo. Nedefull for the soule me thinketh to provide; Hence muste I nedes, but whother shall I goo? I dowte my demeryttys, which weyen on euery side, but goddys mercy shall I truste to be my guyde, Vnder whoes liecens, yet while I maye breth, Vnto heven on high my Soule I bequeth. 163. Death, the Soul's Friend Cambridge Univ. MS. Gg. 1. 32 Thynk, man, qware-off thou art wrought, Þat art so wlonk in wede; Thynk hou þou art hedyr brought, &amp; of thyn end take hede. Thynk hou dere god has þe bought, With blysful blode to blede; Thynk for his gylt was it noght, bot, man, for þi mys-dede. With an .O. &amp; and .I., thynk on hym, .I. rede, Þat wroght þis werld to þi be-howe, &amp; heuen to þi mede. Thynk, man, inwardly on þis, &amp; be þou noght vn-kynde; Thynk &amp; forfet noght þat blys, þat made es ffor man-kynde; Thynk qwat þou has don a-myss Syn þou hadyst mannys mynde; Thynk þis werld þat wryched es will wan o-way als wynde. With an .O. &amp; an .I., thynk &amp; þou sall ffynde, Iff þou rekenes ridily, þou ert fful ferre be-hynde. Thynk we wrichid wormys ar, &amp; lette no syn þe schend; Thynk þat þou was born ful bare, so sal þou hen wend; Thynk to be ar þat þou fare, þi selff þi soule frend; Thynk &amp; trayst off na man mare þan of þi oughen hend. With an .O. &amp; an .I., do so or þou wend, Þat þou may fynd it efftirward, qware þou sal longest lend. T[h]ynk how dede cummys sudanly, als þou may se all-day; Thynk &amp; be noght ferd for-thy, bot be wel war all-way; Thynk &amp; rewyl þe rythwysly, or þat þou clyng in clay; Thynk on crist &amp; cry mercy, amend þe qwyle þou may. With an .o. &amp; an .I., thynk qwat .I. þe say, thynk þis lyf is lyghly lost, þe tothir lastys ay. Thy[n]k þis werld is wondirfful, &amp; þat is gret Meruayll; Thy[n]k þou may noght stand a pull, qwen dede þe wil asayll; Thynk þi mekyl muk &amp; mull þen may þe noght a-wayll; Thynk þou wendys qwedyr god wull, to rist or to trauayll. With an .o. &amp; an I., þer may na-thyng a-wayle, Þat here has wroght wrangwysly, him-self to wrathir-hayle. Thynk &amp; dred noght for to dy, syn þou sall nedis þer-to; Thynk þat ded is opynly ende off werdes wo; Thynk als so, bot if þou dy, to god may þou noght go; Thynk &amp; hald þe payed þer-by, þou may noght ffle þer-fro. With an .O. &amp; an .I., þan thynk me it is so, Þat ded sal be þi sawl frend, &amp; erthly lyff þi ffo. Thynk þat þou ert ded alway, qwyllis þat þou dwellis here; Thynk þi lyff be-gynnis ay, qwen þou ert layd apon a bere; Thynk &amp; serue þat prince to pay, þe kyng of kyng, þat hass na pere; Thynk I rede, bothe nyth &amp; day, on hym þat boght þe so dere. With an .O. and an .I., thynk qwat I þe lere, Iff þou wil þat solace se þer seyntis syttes sere. Amen. 164. Death, the Port of Peace Royal MS. 9. C. ii Howe cometh al ye That ben y-brought In bondes,—full of bitter besynesse of erthly luste, abydynge in your thought? Here ys the reste of all your besynesse, Here ys the porte of peese, &amp; resstfulnes to them that stondeth In stormes of dys[e]se, only refuge to wreches In dystrese, and all comforte of myschefe &amp; mys[e]se.</field>
      <field name="fulltext">SONGS AGAINST FORTUNE. 165. Fortune Will Have Her Way MS. Tanner 407 (Sum. Catal. No. 10234) O Ih?, mercy! what world is thys! frendys be feer and feynte at nede; Wo is hym hath don a-mys and lyeth in peyne and may not spede! What fortune will haue, it schal be had Who-so-euer will say nay; therfor lete it passe, and be not sad; and thynk vpon hym þat alle amende may. 166. Fortune Rules Both High and Low Cambridge Univ. MS. Ff. 1. 6 When fortune list yewe here assent, What is too deme þat may be doo? There schapeth nought from her entent, ffor as sche will it goth ther-to; All passith by her iugement, The hy astate, the pore all-so. When ffortune. To lyve in ioy out of turment, Seyng the worlde goth too and fro— Thus is my schort aviseament, As hyt comyth so lete it go! When ffortune. 167. Worldly Joy is only Fantasy MS. Arch. Seld. B. 24 (Sum. Catal. No. 3354) This warldly Ioy Is onely fantasy, of quhich none erdly wicht can be content. Quho most has wit, leste suld In It affy, Quho taistis It most, most sall him repent. Quhat valis all this richess and this rent, Sin no man wate quho sall his tresour haue? Presume nocht gevin þat god has done bot lent— Within schort tyme the quhiche he thinkis to craue. Leaulte vault richess. 168. Who Trusteth Fortune Will Have a Fall MS. Douce 45 (Sum. Catal. No. 21619) What is this worlde but oonly vanyte? Who trustith fortune sonnest hath a falle. Ech man tak heed of prodigalite, Welth that is past no man agayn may calle. The grenowst wounde þat euer man had or schalle Is to thynk on welth þat is gon and past, And in olde age in mysery to be cast. 169. Fortune Has Cast Me from Weal to Woe Cambridge Univ. MS. Ff. 1. 6 A god whene My-self walkyng all allone, ffull of thoght, of Ioy desperat, To my hert makyng my moone, How I am the most Infortunat, And how ffortune his cruell hate Hath to me caste, &amp; broght hit soo That I am kome fro wele to woo. ffro al gladnesse &amp; comfort Y am now broght in-to distres; ‘ffye one myrth &amp; on disport!’ Thus seyth my hert for heuynes, Seyng þer is no sekyrnesse Of worldly welth, ho takyth hede— Which ofte causyth myne hert to blede. And thus I stond, ffulfylde with sorow With-in my mynd to my gret payne, Wepyng both even &amp; morow With swollyne hert, when I refrayne With woofull teris which can nat ffayne: Soo haue I lost my Countenaunce Of all the world to my plesance. 170. Fortune, Be My Friend Again Cambridge Univ. MS. Ff. 1. 6 A! mercy, fortune, haue pitee on me, And thynke that þu hast done gretely amysse To parte asondre them whiche ought to be Alwey in on; why hast þu doo thus? Haue I offendyd the? I, nay ywysse! Then torne thy whele and be my frende agayn, And sende me Ioy where I am nowe in payn. And thynke what sorowe is the departyng Of ij. trewe hertis louyng feithfully, ffor partyng is the most soroughfull thynge, To myn entent, that euer yet knewe I. Therfore, I pray to the Right hertely To turne thy whele &amp; be my frende agayn, And sende me Ioy where I am nowe in payn. ffor tyll we mete, I dare wel say for trouth That I shall neuer be in ease of herte. Wherfor, I pray you to haue of me sume Routh, And release me of all my paynes smerte, Now sith þu woste hit is nat my deserte. Then torne thy whele and be my frynde agayn, And sende me Ioy where I am nowe in payn.</field>
      <field name="fulltext">SONGS OF THE DECADENCE OF VIRTUE. 171. A Balade by Squire Halsham MS. Fairfax 16 (Sum. Catal. No. 3896) The worlde so wide, th'aire so remuable, The sely man so litel of stature, The grove and grounde and clothinge so mutable, The fire so hoote and subtil of nature, The water neuer in oon—what creature That made is of these foure, thus flyttyng, May stedfast be as here in his lyving? The more I goo the ferther I am behinde, The ferther behinde the ner my wayes ende, The more I seche þe worse kan I fynde, The lighter leve the lother for to wende, The bet y serve the more al out of mynde. Is thys fortune, not I, or infortune? Though I go lowse, tyed am I with a Lune. 172. Good Rule Is Out of Remembrance Rawl. MS. poet. 36 (Sum. Catal. No. 14530) [L]ord, what is thys world wele! Rychesse, reule, and ryche Aray, Alday to spende and not to spele, Wel sone were-it and wastyth away. Whan plente may no longer pay What wyghte wole wythe hym Abyde? A drede-ful man, bothe nyghte and day, Wyth heuye hert hys hede must hyde. Al is for defaute of grace That god grucchyth oure gouernaunce; Whan mesure may not medyl in place Good reule is oute of remembraunce. What is to man mor greuaunce Than sodeynly fro manhode falle? In pride is sympyl preueaunce Ther pouerte is steward of halle. But who that can in somer sesoun Gader or grype or þat he grynde, In wyntour tyme by wey of resoun Shuld not be ferre be-hynde. ffor þer þat mesure is in mynde Good reule may not longe fayle; it is no crafte to be to kynde, ffor scoryng on þe countre-tayle. But wele and worshyp with welfare, Moche waste and lytyl wynne, Wel sone bryngyth an housold bare Wyth large spendyng wyth-outen and inne. Thanne be a-vysed or þu be-gynne That þu haue no nede to pleyne; Se what estate þu stonde inne for pouerte is a preuy peyne. Thogh þu haue helpe and hope of truste Of lordys and ladyes wyth þer plesaunce, Yet be ware of had-I-wyste, for envy makyth new dystaunce. In pryde and pouerte is gret penaunce And yet is daunger most dysese; Þer is commorus enquentaunce Wen neyþer of them may odyr plese. But had-I-wyst comyth euer to late Whan þer lackyth bothe lok and ky; What nede is it to spare the yate, þer no thyng is lefte in the wey? Wyth a penylese purse to pley, lete se, who can þe pepyl plese; Summe man had as lef dey, As longe to lyue in suche dysese. A bare berde wyl sone be shaue Þer no here is lefte Aboute; I mene be hym that myche wold haue And is not ellys but pore and proude, But redy to ryot in euery route, To ley to wedde bothe potte and panne. Whan the fere is clene blowen oute Where shal we go dyne thanne? What nede is it to delue depe Whan þer is no sede to sowe? Þe pot is esy for to kepe Þer þe fatte is ouer-blowe. neþer for the kyte nor for the crowe, Encombyr not þyn owne neste; To myche bende wyl breke the bowe, Whan þe game is alþer beste. Ensample men may se alday— Yet kepe I no man de-fame— Hye housold and grete aray ys lordys lyf and ladyis game; Whan gladness growyth into grame And thanne for nede begge and borowe, Þer pryde is be-fore and after shame, ffro solace into sodeyne sorowe. And that is hevy for to here Of hym alwey that man hath be, And may no lenger make good chere. By my trouth, it is gret pite! Yet shuld worshyp know and se And help hevy herte at nede, Lest he falle in þat same degre For happis is euer worse than drede. He that is bothe chek and mate It is ful heuy to restore; Whan al is go it is to late To weshe and wepe after more. Than be Avysed well before, That the fyrst draughte be weel drawe, for whan the game is lore þy part is not worthe an hawe. Now he that worshyp wol haue And leue after hys degre, In manhod his state to saue God graunte hym here prosperite! Plesaunce, pouer &amp; plente, Wythe al honest ordinaunce, Þis wolle seruice you bothe and me, To be ensample of good gouernaunce. 173. The Rancour of this Wicked World Cambridge Univ. MS. Ff. 1. 6 1 In ffull grett hevenesse myn hert ys pwyght, And sadely warpud mony a ffowld; Wher [it be]ffore wasse ryght lyght And warme, that ys nowe ffull Colde. Alle Ioy ffro myn hert ys bowght and sowld, Thorow rancoure off thys wekyd worde That never agayne hyt may remord. 2 Synglure persone I doo none name, But alle the world In generalle Swyfte off ffalsnesse, replete off blame, lame off trewth, off malese regalle. But this I ffynde most In Espescyall, Beste be trust, wythowghton any nay Sonest may them-selffe be-tray. 3 But iij. thynges ther bene wryten off record A mane to be ware a-boue all other: The pryncypall ffurst ys the world, A monis hown flechse ys a-nother, The develle hym-selff, the thred brother, But who so Euer be to blame A wold Euerry body wer the ssame— 4 Not ffor tha[t] ne, so god me spede, Be all the world I sett no talle, ffor any-thyng that Euer I sed or dede Vn-to thys owr, securet or aperyalle. But trust ryght thus wythowghton ffaylle— And that ys Euer my be-leff— The trewth In dede hyt-selff well preffe. 5 But the moste parte off my grevaunce, Ottherly hyt ffor to Exspresse, ffor to haue In my rememberaunce Wyth-owtthten Causse that lythe En destresse, Trustyng to Ih?, off hys Ryghtewyssnese, Tho send hys grace to subpouell &amp; Comffort Tho all that ys wyth wronge repourt. 6 And alle wykyd tongyss, who Euer they be, The whych haue no grace to say wylle— That I may sse or Euer I dey The Skene ther-off a-wey to pell And, lord, my prayer ffor to ffull-ffylle And shurtely shew they grace Tho Comfort the trewth and all ffalshed deface. amen pure cherite. 174. If One Only Knew Whom to Trust Cambridge Univ. MS. Add. 5943 Wel were hym þat wyst To wam he my?t tryste, bote þat ys in a wyre, ffor offte men but holde chere; and trystyt frendes fur an ner þat walkytt in þe myre. Wol god þat alle suche had a marke lyte oþer moche þat al men my?t y-knowe how here hert &amp; mo?t stent as ry?t as norþe &amp; sowþe to þylke hy but sowe. 175. Perversities of the Age Westminster Abbey MS. 27 Wise men bene but scorned, &amp; wedow? eke foryerned, Grete men arn bot glosid, &amp; smale men arn borne doun &amp; myslosed, lordis wex euer blynd, ffrendis ben vnkynde, dethe is oute of mynde, Treuth may no man fynde. 176. Virtues Exiled—Vices Enthroned Royal MS. 7. A. vi Lex is layde and lethyrly lukys, Iusticia is exylde owt of owre bowkys, Paciencia is plukytt þat mony men hyme Lothys, ffides is fybled &amp; goys in torynde clothys, Caritas is lowkyde &amp; knokytt full smawyll, Verus is noght vsyde nothyng att all, Humilitas is hyde, he wyll noght be seyne, Castitas is prisonde as mony men weynys, Veritas is demytt to hange one the ruyde, Verecundia was drownytt at þe laste fluyde, So þat few freyndys may a mane fynde, ffor rectum iudicium commys so farre be-hynde. ffraus is fykyll as a fox, &amp; reuys in þis lande, ffuror is hys freynde, as I vndyrstande, Decepcio is his chamerlande, haif heire-of no dowtte Detraccio is of his cownsell—I be-schrew þat rowtte! ffalsum Iudicium is a lordschype of hys, Violencia berys hys swerde, he may noght mysse, Inuidia is als vmpeire qwen þai be-gyne to stryfe. Syche anothyre felyschype, god latt þam neuer thryfe! 177. A Series of Triads MS. Tanner 407 (Sum. Catal. No. 10234) Ther ben iij poyntis of myscheff Þat arun confusion to many man, Weche þat werkyn þe soule gret gryff, I schall hem telle ?ou as I can. Pore men proude þat lytyl han, Þat wolden beryt owte as riche men goo; ?yf þei don foly and þan be tan þei may wytyn hem-self her owyn woo. A Ryche man thef is a-nodyr, Þat of covetyse wyll not slake; ?yf he with wrong be-gyle his brother In blis þat he schall ben forsake— be-forun god thefte it is take. Al þat wit wrong he wynnyt soo; but ?if he A-mendys make he may wytyn hym-self his owyn woo. Olde man lechere is þe iijde, for his complexion waxit colde; It bryngit his soule peyne in-mydde, And stynkit on god many a folde. The iij thyngis þat I haue told arun plesyng to þe fende, oure fo. Hem to vsyn, hoso is bold, may wytyn hym-self his owyn wo. Many defautis god may fynde In vs that schuldyn his seruantis be; He schewyt vs loue and we on-kynde— sertis þe more to blame are we. Summe stare brode and may not se— be many a clerk it faret so— [Ther] þe dred of god wele not be, þei may wytyn hem-self her owyn wo. In iij poyntis, I dar wel say, god schuld be wurchapyd ouer all thynge: With ryghtwysnesse &amp; mercy—þer be twaye— þe iijde is clennesse in levynge. To men of holy chyrche þat kepyng it is her charge &amp; to lordys also, and whan þei don contrari goddis byddyng þei may wytyn hem-self her ow[yn] w[o]. Wrong is set þer right schuld be, mercy fro manhod is put A-way, lecchery clennesse hat mad to fle, loue dar not bydyn neyther nyght ne day. Thus þe deuyl, I dar wel say, wolde makyn oure frende oure ful fo. Man, A-mende the whyl þu may, or wyte þi-self þin owyn wo. It is no wondyr thow þu be wo, þi owyn wyl quan þu wolt sewe; goddis byddyng þu wilt not do— þu art fals and he is trewe, Syn he sende þe alle thyng newe and þu seruyst þe fende &amp; gost hym fro, but þu mende it schall þe rewe, þu schalt wytyn þi-self þi owyn wo. In iij degreis þe werd kepis: with presthod, knyghthod, and labourere. Þer ar but fewe þat nede don A-mys þer-for a-byd þei schal ful dere. Be good exampyl þe prestis schuld lere to on-lernyd how þat þei schuldyn do and, for þat wurde &amp; werke acordit not in fere, þei schul wytyn hem-self her owyn w[o]. Lordys also, boþe knytis &amp; other, many arun of consciens lyght; þei schulde helpe þe pore syster and brodyr for to streynye hem in her ryght. Pride and coueytyse hat lost here myght, grace, for lecherye, is kept hem fro; ?yf þei be-heldyn her owyn syth, þei may wytyn hem-self her owyn wo. The labourere schuld trauayle for god and man ryghtfully in word &amp; dede, In what degre þat he hath tan, And resonabylly takyn his mede. Wrongfully summe her lyfe lede— A-mong ryche and pore it is foundyn so— þe last ende is to drede, þei schal wytyn hem-self her owyn wo. Man, take hed what þu arte— but wormys mete, þu wost wel þis; Whan þat erthe hat taken hys parte, heuyn or helle wyl haue his. ?if þu do weel þu gost to blys, yf þu do euyl to þi foo; loue þi lord and thynk on this, or wyte þi-self þin owyn wo. Glorious god, for þi mercy þi wretthe gostly þu slake! to vs þat leuyn here ful falsly on-to þi mercy euer vs take! Now, ih? cryst, oure saueour, fro vr foo vs defende; In al oure nede be oure socour or þat we schul hens wende, And sende vs grace so to A-mende þi blysse þat we may come to, Here to haue so good an ende þat we be not cause of oure owyn wo. Amen.</field>
      <field name="fulltext">SONGS AGAINST VICES. 178. Medicines to Cure the Deadly Sins Henry E. Huntington Library, MS. HM. 183 As I walkyd vppone a day To take þe aere off feld and flowre, In a mery morenynge off may When fflowrys were ffull off swete flauowre, I hurd one say, ‘O god verray, How longe shall I dure yn my dolour!’ And one his kneys he began to pray: ‘Now, good god, send me thy succour, Maryes sone, most off honour, Thatt ryche and poore may po[nyche] and plese. Now geve me lyfe yn my langour, And yeve vs lycence to lyfe yn ese.’ To lyfe yn ese and his lawys to kepe, Grawnt me, god, yn blysse so bryght; And withyn þat cabone lett vs neuer crepe Ther as lucifer lyeth, I-lok withowt eny lyght. My dedly wowndis ere derne and depe, I haue no place to represse þem aryght, And smertynge wyll nott suffer me to slepe Tyll a leche with dewte haue them dyght. Hitt most be a curate, a crownyd wyght, Þatt knew the querely off bene &amp; pese; And els thes medicynys haue no myght To geve vs lycense to lyve yn ese. A wykkyd wownde that hath me walt And traveld my body fro top to þe too, This wykkid wordyll hitt is I-calt Thatt hath many a blayne bothe blak &amp; blo. Hitt hath me hurt and made me halt, My hert, my hondys, my hed also, Nere I had be baptisyd yn watyr and salt Thatt fervent ffester wold nevyr me fro. Thatt lech þat lyssyd lazer and moo, David and daniel off ther disese, Amend þes wondis thatt doth me this woo, And geve me lycence to lyve yn ese. This wownd is noryssher off wowndis sevyn: Superbia he is the principall— Pride pertely yn english stevyn— He is more bitter þan venyn or gall. To hym I haue had lechis a-levyn And þey haue geve medycyns all; Butt þe soveraynest medicyn vndyr hevyn Hit growith yn grownd noþer yn wall— Humilitas I hurd a lech hit call— Had I hym þan I were att ese. God, send [hit] me thatt [am] syke thrall, And geve vs lycence to lyve yn ese. Ira is the secund wownd, He ramagith sore both raw and rede; All my cors he doith confownd, So sore he swellith yn hert and hed. I know none herbe thatt growith yn grownd, Nothir no corsiff, will qwinch his quede; Butt louage with-yn a litill stownde will make hym dry and wex all dedde. God, yeve me grace to sow sum lovage sede Þatt yn my gardyn may rote areyse, &amp; els, as seker as men etyth brede, shall we neuer haue lycence to lyve yn ese. Inuidia the third wownd is, A gritter gnawer þan ffelone or gowte; A is a wykkid wownd I-wis, Þer he hath pour to reyse and rowte. The kynde off the wownde for soth is þis, To brenne the brest withyn and withowt; I askyd a leche how I myght me lys, He toke me charitas I-knytt yn a clowte. He bade me bawme me þer-with all a-bowte, And than he wold begynne to water and wese; And þen sone after, withowt any dowte, Thow shalt haue licence to lyve yn ese. Auaricia is an horribill sore, He doth me dere both nyght and day; ffor evyr he covetith more and more Off plastris than I purvay may. I askid a mastir off ffysyke lore, How I myght make hyme dry and vanysh away. Elemosina was a gentyll herbe þer-for, I-wis one þe best þat evyr he say; ‘Take and a-noynte hym ther-with evyr when þou may, And thinke how requiem yn thy rent shall sese, And then sone aftyr with-yn a short day, Thow shalt haue lycence to lyve yn ese.’ Accidia is a sowkyng blayne, He bollith and bladderith with-yn my bowre; And makith me ffaynt both flessh and vayne, And kepith me yn cowch like a cowchour. I hurde off an herbe þatt shold lyse þatt payne, Men seith hitt berith a dowbyll flour: Vigilate &amp; orate. Vse well tho twayne, And hitt shall be-nyme the thi dolour, As siker as bred is made off flowre. Smyll ham yn seson with þi nese, And the swetnes off thatt swete savoure Shall geve the lycense to lyve yn ese. Gula is a grevys gall, He rayvith my rest one my bed; And straynyth my stomake strayte with-all, With many a fest when I am full fed. I walow and weyd as a worme yn a wall I may nott slepe tyll I haue shamely shed. Now mercy, lord, on þe I call, Thatt for vs lett his brest be bled. A leche hath led his hed to wed Þatt he wyll make me a playster þatt shall me plese Off abstinencia, &amp; I hym hed Shold geve me license to lyve yn ese. Luxuria is a lither mormale, A mercy! lorde, full of pyte, My brokyll body he bryngith yn bale, And ffrayeth my sowle yn frayalte. Sum tyme a surgeryn told me a tale, This was þe lesson þatt he lerid me: The rote off an herbe I shold vpp hale, That clerkis callith castitas fre. ‘Pownd hym and temper hym with penitence, When þe rebaude will on þe rese, Drayne hym &amp; drynke hym with confessioun, Than shalt thow haue lycense to lyve yn ese.’ And othir iij herbis ther beth also Þat shall save þis sorys, þey shall neuer swell: The ffirst is cordis contricio, Þat wasshith the wowndis as doith a well; The secund is oris confessio, Þatt wyll nott suffyr no ded flessh dwell; Operis satisfactio Þatt soveray[n] sanatyfe sothly to tell. Now, lord, as thow madyst hevyn, erth and hell, Geve vs grace hym to serue and plese, And with-yn his gloryus blysse thatt we all may dwell, And geve vs there licence to lyve yn ese. 179. On Chattering in Church MS. Douce 104 (Sum. Catal. No. 21678) Tutiuillus, þe deuyl of hell, He wryteþ har names soþe to tel, ad missam garulantes. Better wer be at tome for ay, Þan her to serue þe deuil to pay, sic vana famulantes. Þe[s] women þat sitteþ þe church about, þai beþ al of þe deuelis rowte, diuina impedientes. But þai be stil, he wil ham quell, Wiþ kene crokes draw hem to hell, ad puteum autem flentes. ffor his loue þat ?ou der bo?th, Hold ?ou stil &amp; Iangel no?th, sed prece deponentes. Þe blis of heuen þan may ?e wyn; god bryng vs al to his In, amen! amen! dicentes. 180. Against Traducers MS. Eng. poet. e. 1 (Sum. Catal. No. 29734) I pray ?ow all with hert &amp; thov?t Amend me &amp; peyer me nov?t. Holy wrytt sayth no thyng sother, þat no man shuld a-peyer oþer; Sythen I am in god þi broder, Amend me &amp; peyer [me nov?t.] þis in þe gospell ych man may se: If þi broder trespace to þe, Betwen ?ow to corectyd he be, Amend me, &amp;c. Yf þu se I do gretly amys, &amp; no man wott butt þu of þis, Mak it not so yl as it is, Amend me, &amp;c. A-peyer no man with þi word, Neþer in ernest ne In bord; Let þe tong þat is þi swerd Amend me, &amp;c. Lok þat þu no man defame, Ne a-peyer no mans fame; Ri?t as þu woldest haue þe sam Amend, &amp;c. Now to a-mend god ?yffe vs grace Of repentance, &amp; very space; And in hevyn to se hys face, Wher al thyng amend &amp; peyer nov?th.</field>
      <field name="fulltext">PROVERBS AND MORAL SENTENCES. 181. See Much, Say Little, and Learn to Suffer in Time Royal MS. 2. D. xxxvii Virtutem primam. See much, sey lytill, and lerne to suffre in tyme; empreynt thes thre yn thy remembraunce. lyke as the mone chaungyth a-for the prime so faryth thes world, replete with variaunce. Oft lewyd langage causyth grete distaunce, Werfor wyse Catoun seyth to old &amp; ?ong: ‘the fyrst chefe vertu is to kepe owr tong.’ Werfore, wold god thes fals tongys all— meuyng and clappyng lyk to the leue of apse, Woys dayly venym more byttur is than gall— Were boundyn euerchon with a claps[e]! Tyl trowth and temperance lust them to [vnhapse]; for fals detraccioun, lesyng &amp; dysclaunder Hath slay mor peple than dud kyng Alysa[under]. Yf yn thes lyf thu woll encrese and eche thyn worldly Ioy, thyn ese, and thyn wellfar[e], Be wele avysyd at all tymes of thy [speche], and saue the sure fro satan &amp; hyse [snare]. Oft yll reportis engenderyth sorw[e and c]are; Were-for in spekyng at no tyme [is] he ydill That can hys tong at all tyme wysly bridill. A lytell spark may set a towne a-fyre, But wen it brennyth it is nought lyghly quey[nt]. On word myspoken may bryng the yn the myre So depe y-wyss till thu theryn be draynt. A fals tong may florysch weell &amp; peynt as for a cesoun, but euer the end ys schame; And wo is hym hoys tong h[ath lost hys name]. lytill mellyng causyth [meche reste]; Ouer besy was [neuer] yit commend[able]. loke were thu art yn dowt, and deme the [beste]; Dele nogth with dowblenesse, ne be nogth desceyuable; Rechelesse &amp; racle [are] oft tymys repreuable; Werfor, thysylf and thu wollt kepe fro crime, See much, sey lytill &amp; lerne to suffyre yn tym[e]. 182. Think Before You Speak Trinity Coll. Camb. MS. 1450 What euer thowe saye A-vyse the well. Almy?ty godde, conserue vs fram care! Where ys thys worle A-way y-wente? A mane that schold speke had nede to be ware, ffor lytyl thynge he may be schente; Tonggys beth y-turne to lyther entente, Hertys they beth bothe fykel and felle. Man, be-ware leste thow repente, Whate euer thow sey, A-vyse the welle! A-vyse the, mane, yn whate place and whare A woord of conseyl thow doyst seyne; Sum mane may ley there-to hys ere— Thow wenyst he be thy frend; he ys thy foo certeyne— Paraventor aftyr A ?ere or tweyne— Thow trowyst as tru as eny stele,— Thys woord yn wreth thow schalt hyre A-gayne, Whate euer thow sey A-vyse the welle! Meny mane spekyth yn hastenys, Hyt hyndryth hym and eke hys frende; Hym were well beter hys tonge to sese Than they both there-for be schende. Suche wordys beth not to be had yn meynde, Hyt maky?t comforte with care to kele: Man, yn the begynnynge thenk on þe eynde; Whate euer thow sey, A-vyse the welle! To sum mane thow mayste tel a pryuy tale: When he fro the ys wente A-way, ffor a draw?t of wyne other ale, He woll the wrey, by my fay, And make hyt worse—hyt ys noo nay— Than euer hyt was, A thowsend dele. Thys us my songe both ny?t &amp; day, Whate euer thow sey, A-vyse the welle! Be ware of bagbytynge, y the rede; ley flaterynge vndyr thy foote, Deme the beste of euery dede Tyll trowth haue serchyd truly þe roote; Rrefrayne malyce, cruell &amp; hoote; Dyscretly and wysly speende thy spelle; Boost ne brage ys worth a Ioote; Whate euer thow sey, A-vyse the welle! Dysese, wharre, sorowe and debate, ys causyd ofte by venemys tonge; Haddywyst comyth euer to late Whan lewyd woordis beth owte y-spronge, The kocke seyth wysly on hys songe, ‘Hyre and see and hold the stylle!’ And euer kepe thys lessoun A-monge, Whate euer thow sey, A-vyse the welle! y dere well swery by the sonne, Yf euery mane had thys woord yn thow?t, Meny thynggis had neuer be by-gunne That ofte yn Ingelond hath be y-wro?t. The wyse mane hath hys sone y-taw?tte: ‘Yn ryches, poorte, woo and welle, Thys worthy reson for-?ete thow no?t, Whate euer thow sey, A-vyse the welle!’ Yf that thow wolte speke A-ry?t, Ssyx thynggis thow moste obserue then: What thow spekyst, &amp; of what wy?t, Whare, to wham, whye and whenne. Thow noost how soone thow schalt go henne; As lome be meke, as serpent felle; In euery place, A-monge all men, Whate euer thow sey, A-vyse the welle! Almy?ty god yn personys thre, With herte mylde, mekly y praye, Graunte me grace thy seruant to be Yn woorde and dede euer and aye! Mary, modere, blessyd maye, Quene of hevyn, Imperes of helle, Sende me grace both ny?t and daye— Whate euer thow sey, A-vyse the welle! Explicit. 183. Counsels of Prudence and Patience Cotton MS. Calig. A. ii ffor þe bettur a-byde I see A Rybane Ryche and newe, Wyth stones and perles Ryally pyght, Regalles, Rubies, Saffyres blewe; The grownde was alle of brent gold bryght, Wyth dyamandes full derely dyght; Ryche Saladyne? sette on euery syde, Wher-on was wrytyn A Resoun full Ryght, And all was for the better A-byde. Vppoun that Resoun I studyed þat tyde, And ther-to toke I good entent, How kynde wytte setteth sorow be-syde, Wyth eche a mone ther he ys lent; Good suffraunce ys full syldene schent, Whene weyle and woo a-wey schun glyde; Hasty mene often tymes harmes hent, Whene they were bettere to A-byde. I haue harde sungone wyth a harpe, That haste mene sholde wante no woo; They kone notte shylde heme fro showres scharpe, Nayther kene here freende frome here foo. Sum mene says þat hyt ys soo, Who-so kone suffer, heyle, and hyde, May haue hys wyll ofte tyme y-doo, And he wyll for the better A-byde. He that wyll not drede no schame Ys putte owte of mone &amp; oneste place; Let neuere thy tonge defowele thy name, But be kynde and trewe in euery case; And pray to god to gyffe the grace In lond, where-sere thow goo or Ryde, All wyked werdes A-way to chase, And euer more for the better a-byde. And thy luffe be yn a place, Haue hyt in mynde &amp; holde þe styll; A foles bolt ys sone schote in case, Whoo speketh mykyll sum he most spylle; Lette neuere þy luffe be on an hylle, Ner thy councell at þe crosse be cryde; Lette but fewe mene wytte þy wylle, And euere more for þe better A-byde. ffor the best þu holde the stylle And for þe bettere þy spech þu spende; Though þu haue not to-day þy wylle, Thy wyll to-morowe god may þe sende; Grucche not agayne hyme, y þe defende, ffore pouerte or sekenes in any tyde; Godde wyll see tyme and hyt amende, And euer more for þe bettere A-byde. I haue wyste mene in prysoun be caste, And lyve ther-in sex yere or seuene; And ?yt be holpene owte at þe laste, ffor ofte mene mete at vn-sette steuene; Wyth freend &amp; foo god makes euene, That for vs suffered woundes wyde; And brynge vs to þe blysse of heuene, ffor the better ther euer to A-byde. Explicit. 184. Every One Finds His Match A. Harley MS. 2251 There is non so wise a Man But he may wisdam leere, And ther is none so stronge a man But he may fynde his peere, Nor there is none so false a man But sum man wil hym leeve, And there is none so meke a man But sum man may hym greve.B. Trinity Coll. Cambridge MS. 1157 There is no man so myghty but som man may hym dere, Nor no man so witte but some man may hym lere, Nor no man is so variaunt but som man wil hym leve, Nor no man is so pacient but some man may hym greve. 185. Neither Too Humble Nor Too Proud Cambridge Univ. MS. Add. 5943 lord, how scholde I roule me of al men I-preysed to be. If y halde the lowe A-syse And take a-ray of lytel pryse, Then men wil say, ‘he ys now?t wyse, He ys a fow, let hym be!’ And ?yf I take the mene Astate &amp; wyth non man maky debat, Than men wil sey, erly &amp; late, That I am worth no maner fe. And yf y take gryte A-ray, Hors &amp; hondes &amp; clothes gay, Than men wel say euery day That I passe my degre. Then take thow hede of the oxe, Go now?t to lowe for the ffoxe, Nether to hey tyl thow be wox, ffor the kyte that wolde they sle. Ther-for loke that thow be scley, ffor no thyng hew thow tow hey, last they falle don in-to thy ey, The spones that Above they be. 186. Measure is Best of All Things B.M. Addit. MS. 32578 In a semely someres tyde, Als I gan walke in a wilde woude, Vndre a bowe I sawe a-byde A company of clerkes gude; In a stody als þai stode Þus þai gan mene in þaire spekynge: ‘In ilke manere of mans mode Mesure is best of all thynge.’ Crist þat all thynge has vndre cure, Heuene &amp; erthe and also helle— All he made vndre mesure, As holy writte wytnes welle. Þu spare no pont of þaire spelle, Bot leue wele in þis lernynge; And take þis tale as I þe telle, Þat mesure is best of all thynge. To litill or to gret excesse, Bothe arne wike and vicyous And greue god bothe, as I gesse, ffor bothe þe partise arne perillouse; Þen were a mene full vertuouse And proued prisse in prechynge, And þer-fore, bothe in hille &amp; house, Mesure is best of all thynge. God graunt þat his grace so grete Be wele mesured till ilka man; And to his grace he take hym mote, With crafte to kepe hym as he kan. 187. Inordinate Love Defined Copenhagen MS. Thott 110 Dicam quid sit Amor: Amor est insania mentis, Ardor inextinctus, insaciata fames, Dulce malum, mala dulcedo, dulcissimus error, Absque labore quies, absque quiete labor. Y shall say what ynordynat loue ys: The furyosite and wodnes of mynde, A instynguyble brennyng fawtyng blys, A grete hungre ynsaciat to fynde, A dowcet ylle, a yvell swetness blynde, A ryght wonderfulle sugred swete erroure, Wyth-owte labor rest, co[n]trary to kynde, Or wyth-owte quyete to haue huge laboure. 188. What Profiteth this World's Labour? Harley MS. 2251 Long wilbe, water in a welle to keche, A vessell made of yerdis that wil nat holde. No wounder is it, though it be leche; To fille another, I note how it shulde. Right so thus this worldis labour wolde Man to gadre goode and grete Riches, But ware of th'ende to hym be no distresse. Who-so that in suche a vessel these tranes shulde, Rest he ne may, day nother nyght, Ete nor drynk whan that they wolde, Therfor in labour thus they do her myght. Right so this worlde wylle that euery maner wight Goode to gete in trowth from oure to oure, That in tyme of nede hem to help and socoure. Goode god! what doth this occupacioune? We trow thus to level the see— It may nat be by none ymagynacoune! But the world wil it, as ye may se, That in yowth euery man laboryous to be To gadre Riches, hym to supporte and vpholde In age, whan he wexith fieble and holde. 189. A Song of ‘Goods’ Univ. Coll. Oxford MS. 33 While þou hast gode &amp; getest gode, for gode þou mi?t be holde; Who haþ no gode, he can no gode— a gode man so me tolde. Hit is no?t gode for no gode of gode forto be bolde; But þi gode to god be gode þi gode wil fail &amp; folde. Wiþ an .v. &amp; an .I. gode wil come &amp; goo, but þi godes grounde be gode, þi gode wil worche þe woo. That is gode þat doth man gode When he goth to þe grave; Oþer gode was neuer gode, but gode þat wil man save. ?if þi gode while þou hast gode, gode þan mi?t þou crave; ffor hit is gode to worche gode for god þat doth hit have. With an .v. &amp; an .I. gode is gode to wisse, for with gode þou mi?t be gode, &amp; bygge hevene blisse. To doo gode god ?af þe gode, for þi gode &amp; no?t hisse; Doo gode for þi sowle gode, &amp; þat is gode ywisse; If þou hast gode &amp; dost no gode, þat gode is gon amisse; for evil gode is cleped gode, for wham man left his blisse. Wiþ an .v. &amp; an .I. gode is þat gode doth, oþer gode was neuer gode for certeyn &amp; forsoth. A sliper gode is erthli gode, for þat gode wil away; goddis gode is euer gode, &amp; oþer gode is fay; ken þi gode &amp; know þi gode &amp; doo gode wel alway, for hit is gode to worch gode for gode þat lasteth ay. With an .v. &amp; an .I. in gode is gode ende, for al is gode which endeis gode &amp; þerto Crist vs sende. Amen. 190. The Law of Kind Cambridge Univ. MS. Ii. 1. 2 (written as prose) Leerne, þou vnkynde man, to be kynde of a beest þat haþ no skille of kynde. Hou þou doist schame to þi kynde, but þou to ih? crist be kynde! 191. For Each Inch God Will Requite Thee a Span Cambridge Univ. Ms. Kk. 1. 5. Part 6 Lines 8–14 are supplied from the Bannatyne MS., fol. 58?? Sen trew vertew encressis dignytee, and wertew floure and rut is of noblay, Of ony weill, of quhat esstat yow bee, His steppis sew, and dreid the non affray: Exill all wyce and folow treuthe al-way: Luf most thi god, that fyrst thi lust begane, And for ilk ynch he wyll the quyte a spane. [Be not our prowde of thy prosperitie; ffor as it cumis so will it pass away. The tyme to compt is schort, thow ma weill se; ffor of grene gres sone cumis wallowit hay. Labor in trewth quhill licht is of the day; Trust most in god for he best help the can And for ilk inche he will the quyt a span.] Sen Word is thrall and thot is only free, þow dant thi twnge, that powar has &amp; may. Thow set thine Ene fra warldly vanitee; restren thi lust, and harkyne quhat I say: Stramp or yow slyd, and crep furth one the way; Kep thi behest one-to thi lord, and thane ffore ilk ynch he wyll the quyt a spane. 192. The Summum Bonum B. M. Addit. MS. 37788 The law of god be to þe thy rest, The flesh þy sacrifice, þe world exile, God thi love &amp; thi tresour best, Hevyn þi cintre thorogh euery while. Repentaunce þou take In-to þi brest for þyn vnkynnesse &amp; wikkidnes vile, And abide at þi selff withinne þi nest lest vndir pite thow be trappid with gile, Except at som-while as a hasty gest Þu stert to do good but thorogh no long mile. Haue do, glutoun, fle to this fest! for here-In of al wynnyng lyth crosse &amp; pile.</field>
   </doc>
</add>