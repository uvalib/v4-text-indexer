<?xml version="1.0" encoding="UTF-8"?>
<add>
   <doc>
      <field name="access_display">Access to the Collection: Publicly Accessible</field>
      <field name="access_text">Publicly Accessible</field>
      <field name="author_display">Sogi</field>
      <field name="author_facet">Sogi</field>
      <field name="author_sort_facet">sogi</field>
      <field name="author_text">Sogi</field>
      <field name="content_model_facet">text</field>
      <field name="datafile_name_display">/FedoraRepo/text/Japanese/uvaGenText/tei/SogChik1.xml</field>
      <field name="digital_collection_facet">Japanese Text Initiative</field>
      <field name="digital_collection_text">Japanese Text Initiative</field>
      <field name="digital_collection_facet">UVa Text Collection</field>
      <field name="digital_collection_text">UVa Text Collection</field>
      <field name="format_facet">Online</field>
      <field name="format_facet">Document</field>
      <field name="id">uva-lib:499257</field>
      <field name="language_facet">Japanese</field>
      <field name="linked_title_display">竹林抄</field>
      <field name="location_facet">Internet materials</field>
      <field name="main_title_display">Chikurinsho (竹林抄)</field>
      <field name="note_display"/>
      <field name="note_text"/>
      <field name="repository_address_display">http://fedora-prod01.lib.virginia.edu:8080/fedora</field>
      <field name="shadowed_location_facet">VISIBLE</field>
      <field name="source_facet">Digital Library</field>
      <field name="subject_display">Japanese literature.</field>
      <field name="subject_facet">Japanese literature.</field>
      <field name="subject_genre_facet">Japanese literature</field>
      <field name="subject_text">Japanese literature.</field>
      <field name="title_display">Chikurinsho</field>
      <field name="title_facet">Chikurinsho</field>
      <field name="title_facet">竹林抄</field>
      <field name="title_sort_facet">chikurinsho</field>
      <field name="title_text">Chikurinsho</field>
      <field name="title_text">竹林抄</field>
      <field name="year_display">1937</field>
      <field name="year_multisort_i">1937</field>
      <field name="fulltext">竹林抄 竹林抄卷第一 春連歌 ［一］　ふりにし年の高圓の宮　といふ句に ［二］尾上より春たつ山や霞むらん 宗砌法師 ［三］　春の御前のしるき百敷 ［四］ますかゝみ見るを氷のためしにて 平賢盛 ［五］　かへり來る都の人の家々に ［六］年をむかへて松たてる門 權大僧都心敬 ［七］　まとほになるはかはるそなたか ［八］春のくるひかしの山のかすむ日に 法印行助 ［九］　あかぬこゝろそ花にそひゆく ［一〇］山かくす霞のひまのたえ／＼に 法眼專順 ［一一］　草の原なる若菜をそつむ ［一二］片岡のあしたの霞さむき日に 智薀法師 ［一三］　にほひすくなくさける初花 ［一四］霞けり雨は夜の間の朝日影 能阿法師 ［一五］　うらかおもてかころもともなし ［一六］しのゝめのあしたの山のうす霞 宗砌 ［一七］　あたゝかなれや春の里人 ［一八］衣きぬ山こそなけれ朝かすみ 賢盛 ［一九］　ところ／＼にみゆる人里 ［二〇］立こむる霞のうちに日の出て 宗砌 ［二一］　わかふるさとゝ鳥のさへつる ［二二］たかうゑし木末の野邊に霞らん 心敬 ［二三］　こしかた遠し船の行末 ［二四］和田の原山は霞の浪まにて 專順 ［二五］　こゝろひとつはのとけくもなし ［二六］朝ほらけ霞にうかふあま小舟 心敬 ［二七］　風そうきあたら櫻の花の陰 ［二八］船をいたせはかすむいそやま 宗砌 ［二九］　こもれるむろのふかき木の本 ［三〇］船よはふともの浦わの夕霞 ［三一］　花はなと根にもとまらすちりぬらん ［三二］なみにかすめるひらの山かせ 賢盛 ［三三］　木の下とほく躑躅咲ころ ［三四］松たてるすゑやかすみのみほの海 ［三五］　浪風も江の南こそ長閑なれ ［三六］難波にかすむ紀路の遠山 心敬 ［三七］　いまもたもとを誰かほすらん ［三八］日影さすさほの川原の朝かすみ 智薀 ［三九］　山かけ遠くもえいつるころ ［四〇］里人の汀にあらふなつみ川 專順 ［四一］　木のめも色にいつる梅かえ ［四二］鶯の聲のわかなを今朝つみて 宗砌 ［四三］　風の音きくはつ春の空 ［四四］子日せしたか世の小松ふりぬらん 心敬 ［四五］　かすみのうへの高圓の山 ［四六］あをみ行野路のしの原雪消て 賢盛 ［四七］　遠嶋松のかすむあけほの ［四八］きえやらぬあはちの山を雪にみて ［四九］　日影ほのめく雨の朝風 ［五〇］山はけふ雲井にかすむ雪消て 宗砌 ［五一］　おくまて山のあさくなる頃 ［五二］谷をとち峯をうつみし雪とけて ［五三］　その數々のしるき歌人 ［五四］玉しきのあられはしりはあけはてゝ 賢盛 ［五五］　春のあらしの山風そふく ［五六］せきかくる大井のつらゝとけやらて ［五七］　はなたのおひは又もむすはし ［五八］いし川のあさき氷ははやとけて ［五九］　なみたや瀧津こゝろとはなる ［六〇］つらゝゐし谷の鶯こゑとけて 宗砌 ［六一］　梅か香きよき雪の下水 ［六二］月になく谷のうくひす今朝出て 能阿 ［六三］　ちる花の香を袖にうつさん ［六四］梅のさく谷の下水くみなれて 行助 ［六五］　へたつる花のあけほのゝ雲 ［六六］梅そさく月の桂もにほふらん 能阿 ［六七］　夜な／＼ねはや花の咲かけ ［六八］梅か香のかすめる月を袖にみて ［六九］　花をは手をりしきみをそつむ ［七〇］梅かをるあかつき毎に起いてゝ 行助 ［七一］　はつ鶯のきゝあへぬ聲 ［七二］おき出よとはかり梅の匂ふ夜に 賢盛 ［七三］　宿からさひし鶯のこゑ ［七四］淺ちふに一本たてる梅さきて 專順 ［七五］　やせぬるかけを哀れとそ見る ［七六］道のへに半くちたる梅さきて 心敬 ［七七］　むかひの山も遠き五月雨 ［七八］我門の春の柳に風ふきて 智薀 ［七九］　ふりたるいけの本のおもかけ ［八十］まゆほそきみきりの柳くち殘り 賢盛 ［八一］　よる舟ちかき春の山もと ［八二］青柳の朝けのけふり江に晴て 行助 ［八三］　かすみに雪のたまる遠山 ［八四］こす浪の花のうき嶋あくる夜に 智薀 ［八五］　浦さひしくも春かへる頃 ［八六］藻しほやく煙にかすむ鴈啼て 心敬 ［八七］　霞さひしく暮わたるころ ［八八］天津鴈友なき春に音を啼て 行助 ［八九］　春はいつくにかへり行らん ［九〇］天津鴈宮古の花を餘所にみて 專順 ［九一］　旅たつ山やかすみそむらん ［九二］歸る鴈都の月にけさ啼て 宗砌 ［九三］　けさこそ星は雲にいりぬれ ［九四］歸るかり北なる山にたな引て 專順 ［九五］　かすみをわくるゐての中道 ［九六］かへる鴈山の下帶ひきすてゝ ［九七］　はてはかれ野の露の夕暮 ［九八］下萠の草葉にかゝる春の雨 宗砌 ［九九］　こけの葉さむく露そこほるゝ ［一〇〇］岩高き峯の早蕨萠かねて 專順 ［一〇一］　年々の春はいつくに歸るらん ［一〇二］若葉の葛のかゝるむもれ木 ［一〇三］　いつかきえなん雪のふる道 ［一〇四］あら小田に去年のよもきの萠佗て 心敬 ［一〇五］　とまるもをしき袖の梅か香 ［一〇六］小田かへす山里人のあさころも 智薀 ［一〇七］　やしなひかへす人もこそあれ ［一〇八］山もとの春のあら田に水いれて 宗砌 ［一〇九］　汀のたつも春やしるらん ［一一〇］すきかへす田みのゝ嶋の春の日に 賢盛 ［一一一］　あけ行峯に霞むしら雲 ［一一二］瀧浪の夜の春雨ふりはれて ［一一三］　風靜なる花の夕はえ ［一一四］春雨の名殘ほのかに月いてゝ 專順 ［一一五］　春のあらしの松にふく音 ［一一六］夕暮の霞の月は夜るさえて 宗砌 ［一一七］　わたれる音のよわき春風 ［一一八］更る夜の霞や月に殘るらん 專順 ［一一九］　春はこゝろになほそのこれる ［一二〇］老ぬれはいつ見る月も朧にて 行助 ［一二一］　須磨の浦霞の色に暮にけり ［一二二］あかしやいつらおほろなる月 ［一二三］　しつかにすめる春の浦なみ ［一二四］蘆の葉に小夜風霞む月深て 心敬 ［一二五］　いく浦まてそ舟の行末 ［一二六］月霞む淀の川瀬の朝またき 宗砌 ［一二七］　やとりさへ移りかはれる春はうし ［一二八］霞むゆふへの廣澤の月 心敬 ［一二九］　むかしの庭に梅そにほへる ［一三〇］霞む夜の月のもとには人もなし ［一三一］　なかは過行春のかなしさ ［一三二］朝な／＼われてかすめる夜半の月 ［一三三］　くもるちきりをたのむ日の影 ［一三四］春雨に花まつ程の色見えて 能阿 ［一三五］　とけぬ霞に風やふくらん ［一三六］山姫の衣にいそく花のひも 智薀 ［一三七］　なかむるかたを霧なへたてそ ［一三八］鶯のこゑする朝け花咲て 賢盛 ［一三九］　かくるこゝろや行かへるらん ［一四〇］めかれせぬ木末になれと花咲て 能阿 ［一四一］　日木こる峯の道のあはれさ ［一四二］花さけはかれたる枝をみるもうし ［一四三］　かゝる住居そわきてさひしき ［一四四］古里は人めかれ木に花咲て 智薀 ［一四五］　松よりちるか露の下草 ［一四六］ ふる里の花は野原の木末にて ［一四七］　あれたる庭そ人めかれぬる ［一四八］故郷はとはれし花もむかしにて 能阿 ［一四九］　殘るをも人そ傳ふるもの語 ［一五〇］いさ行て見んふる里の花 賢盛 ［一五一］　森のは曇る春雨の跡 ［一五二］人も見ぬ田中のむらに花開て 智薀 ［一五三］　奧山すみも春そしらるゝ ［一五四］鳥のなく朝戸あくれは花咲て 賢盛 ［一五五］　こゝろみかてらたつねゆかはや ［一五六］開花を木のもとすみのはしめにて 行助 ［一五七］　花にさきたつ人もありけり ［一五八］櫻さく山への川に船よひて 心敬 ［一五九］　法も今末になるこそかなしけれ ［一六〇］花さく山をくたる川ふね ［一六一］　この宇治川のたち花の島 ［一六二］船のほる水の水上花さきて 智薀 ［一六三］　いまよりうゑん木々の數々 ［一六四］花さけはうとき人たに問ふものを 行助 ［一六五］　まことのことは聲もいたさす ［一六六］開花や林に人をとゝむらん 專順 ［一六七］　はな一木つゝ明る春の夜 ［一六八］遠近の家々櫻咲つゝき 智薀 ［一六九］　まつくれ毎にかこつ言の葉 ［一七〇］山櫻いく里人のたつぬらん 能阿 ［一七一］　露わけ迷ふ山の下道 ［一七二］たつぬるをしらてや花のしをる覽 智薀 ［一七三］　かへさは雪に道まよふなり ［一七四］しらさりし花をは雲にたつねきて 專順 ［一七五］　まれのちきりは更に七夕 ［一七六］天川かた野の花に御幸して 心敬 ［一七七］　舟こきかよふ難波住よし ［一七八］白雲の伊駒のたけの花を見て 宗砌 ［一七九］　たひねはいつく入相の鐘 ［一八〇］初瀬山よもに花さく陰わけて 專順 ［一八一］　日もなか岡に又やくらさん ［一八二］奈良山や花のふる里住すてゝ 心敬 ［一八三］　庭そ草木の中にあれぬる ［一八四］山科や花のふる宮春もうし 宗砌 ［一八五］　とほさかる都の春もうらめしや ［一八六］花おいにけり志賀の山かけ 賢盛 ［一八七］　春のはやしは風も音せす ［一八八］古寺に花の人まつかけさひて 專順 ［一八九］　我かた／＼に歸る旅人 ［一九〇］山櫻かけににしきをたちわけて ［一九一］　さたむる事も人にこそよれ ［一九二］山かつは花につけもせて 心敬 ［一九三］　かへるさはわか言の葉を聞捨て ［一九四］しるへをもせぬ花の山かつ 專順 ［一九五］　こゆれはくるゝあとの山道 ［一九六］花に行やとりやからん峯の雲 能阿 ［一九七］　なれきつる名殘さこそと歸る鴈 ［一九八］山々櫻見すてゝそゆく 智薀 ［一九九］　春にこのまゝすめる世もかな ［二〇〇］山里のまた見もなれぬ花に來て 專順 ［二〇一］　おもはぬいろをこゝろにそみる ［二〇二］夕まくれ友のまれなる花に來て ［二〇三］　おつるか鴈のあけかたのこゑ ［二〇四］花に來て又たひたゝむ空もうし 能阿 ［二〇五］　泪こそおほえす袖にこほれけれ ［二〇六］花をも身をもわすれぬるかけ 心敬 ［二〇七］　野原をゆけは袖の追風 ［二〇八］花にほふ山本とほし朝かすみ 智薀 ［二〇九］　霞こめたる木々のむら立 ［二一〇］見ぬ花のにほひにむかふ山越て ［二一一］　かすみ色そふ木々のむらたち ［二一二］むかひゐる心の花をやまに見て ［二一三］　明わたるよ川の雲のたな引て ［二一四］杉の葉しろき花の山もと 行助 ［二一五］　やかてといひし末もたかへし ［二一六］おそきときいつれをも見ん山櫻 能阿 ［二一七］　心はゆきて我はゆかれす ［二一八］ちらぬまにみはや千里の春の花 宗砌 ［二一九］　いとふこゝろそ空にしらるゝ ［二二〇］峯の庵麓の花に風を見て ［二二一］　一たひあふをかきりとやせん ［二二二］年々にまれの櫻の花を見て 能阿 ［二二三］　霞にのこる山道のすゑ ［二二四］花やしる去年も我こそ尋ねつれ 專順 ［二二五］　いつまてかゝる身をたのむらん ［二二六］春毎に見るとは花もしりかたし 能阿 ［二二七］　月日をふれは春は來にけり ［二二八］見し花の去年の面影先たちて 智薀 ［二二九］　かはす言葉はよしやなくとも ［二三〇］去年見しを花にとはゝやわするなよ 能阿 ［二三一］　かはらぬはかりあふ事はなし ［二三二］わすれすよ花こそ名殘去年の友 宗砌 ［二三三］　過る日かすは身にもおほえす ［二三四］花盛かけに我か世をつくさはや 智薀 ［二三五］　待とせしまに世をやつくさん ［二三六］花さかぬ若木の春に身は老て 宗砌 ［二三七］　しれる人たにいまはなかりき ［二三八］いつまての若木そすまの山櫻 專順 ［二三九］　ちきりの末にたのむあふみち ［二四〇］又や見ん老その森の春の花 行助 ［二四一］　いにしへの芳野の宮をきてとへは ［二四二］老木の花に山かせそふく 智薀 ［二四三］　宿かす人の名殘わすれし ［二四四］開花を老木のもとの契りにて 能阿 ［二四五］　よそめなく心むもるゝ谷の戸に ［二四六］くち木は花をいつまてかみし 專順 ［二四七］　あくる雲にそ霞たちぬる ［二四八］思ひねはまた見ぬ花を枕にて 智薀 ［二四九］　たまくらわたる窓の山風 ［二五〇］春の夜や夢ちも花に匂ふらん 宗砌 ［二五一］　山の端毎に櫻さくころ ［二五二］春の夜は花よりいてぬ月もなし ［二五三］　よむ歌に難波の事かのこらまし ［二五四］花うくひすの春のあけほの 行助 ［二五五］　すたれのうちのきぬの音なひ ［二五六］軒ちかき花の匂ひに月ふけて 智薀 ［二五七］　春の夜のこるしのゝめの月 ［二五八］心さへほのめく花の陰にねて 心敬 ［二五九］　わかれしのちの今朝の有明 ［二六〇］花にねし夢のたゝちは雲路にて 智薀 ［二六一］　きのふの春をのこすうくひす ［二六二］花にねし野邊の一夜の朝仄 宗砌 ［二六三］　かり枕またぬ嵐の音つれて ［二六四］木の本したふ山さくらはな 能阿 ［二六五］　人をまつにはつらき夜るひる ［二六六］花を風おもふものかはとはゝとへ 智薀 ［二六七］いかゝはせんとおくる章 ［二六八］をらてこそ見すへき花に人はこす 專順 ［二六九］　水かれ草の青き葉もなし ［二七〇］瓶にさす花のさかりはみしかくて 能阿 ［二七一］　花はたゝをりつる枝もちり盡し ［二七二］かめの櫻を風なたつねそ 賢盛 ［二七三］　本のさとりをこゝろにはえす ［二七四］色にそむ花を一ふさ我かをりて 心敬 ［二七五］　袖の香したふ春の山かせ ［二七六］みてかへる心を花やうらむらん 智薀 ［二七七］　いてゝ戸ほそに月を見るくれ ［二七八］人歸る山路しつけき花のもと 心敬 ［二七九］　こよひの風のなにと吹らん ［二八〇］暮ぬとて歸し花の山さとに ［二八一］　老木の梅のわひて咲色 ［二八二］花も我春のさかりやしたふらん 行助 ［二八三］　また來ん春そ行へはるけき ［二八四］花やしる山もこえうき老の阪 專順 ［二八五］　あはれもうきも言の葉そなき ［二八六］又も見し花なと老をいとふらん 智薀 ［二八七］　すゑもさためぬ春の山ふみ ［二八八］花まてはいとはれぬ世に身を捨て ［二八九］　あらんかきりとおもふ同し世 ［二九〇］いつまてそ我行末の花のはる ［二九一］　かたしきかぬる夜半の衣手 ［二九二］花薫るこけのむしろに雨落て 宗砌 ［二九三］　又ともすれはものそかなしき ［二九四］跡もなきこけちの花をひと見てり 智薀 ［二九五］　かすめる山はふかき夜もなし ［二九六］あけほのゝ花の外なるかね聞て ［二九七］　入日さやけき半天のかけ ［二九八］鐘はなほ花に夕をつけやらて 賢盛 ［二九九］　とはれぬほとのおく山もかな ［三〇〇］花を風いつくにさかはふかさらん ［三〇一］　さくをまつにはおそき梅か香 ［三〇二］花よなととくちる事をならふらん 能阿 ［三〇三］　くるれはつもる山の端の雪 ［三〇四］けふ櫻またきに花のうつろひて ［三〇五］　風吹ちかふ木々のむら／＼ ［三〇六］山遠く我見にくれは花ちりて 宗砌 ［三〇七］　おく猶かすむ木かくれの道 ［三〇八］ちりくるをしるへにゆけは花もなし 智薀 ［三〇九］　わすれすなから夢はいにしへ ［三一〇］いかにねし夜のまに花はちりぬ覽 宗砌 ［三一一］　むなしき床そあくる佗しき ［三一二］かつらきや山したふしの花ちりて 智薀 ［三一三］　あやにくにしたふを春や歸る覽 ［三一四］開ちる花の二むらのやま ［能阿］ ［三一五］　芝生にふかし露わくる山 ［三一六］櫻ちるよし野のみやの春さひて 專順 ［三一七］　音する水のふかき夕暮 ［三一八］よし野なる春のはや川花もなし 賢盛 ［三一九］　おく山櫻たれかなかめん ［三二〇］ちらはちれ霞のうちは花もなし 行助 ［三二一］　まつをわするゝ雪の夕くれ ［三二二］ちるを見てこぬ人かこつ花もなし 心敬 ［三二三］　こゝろにちきる行末の春 ［三二四］身のあらはとはかり花のちるを見て ［三二五］　身をかこつほと物思ふなり ［三二六］たつねすはとはかり花のちるを見て ［三二七］　草かる岡の宿のゆふくれ ［三二八］たちよらん駒つかれ行花のかけ 賢盛 ［三二九］　ふみわけかたき道の白雪 ［三三〇］ちるを見て駒ひきかへす花もなし 心敬 ［三三一］　いそくこゝろをさのみしたはし ［三三二］餘所にこそ人まつ花はのこるらめ 智薀 ［三三三］　人のこゝろのあたし世中 ［三三四］花をたれうつろふ物とうらむ覽 宗砌 ［三三五］　いかにいひてか後はかこたん ［三三六］とはぬをもみれはわすれし花ちりて 專順 ［三三七］　うつるまもいつそわかるゝ花の暮 ［三三八］花ちりにけり見し人もなし 能阿 ［三三九］　我いへ／＼にたれかへる覽 ［三四〇］山櫻ちる木の本は人もなし 宗砌 ［三四一］　あはれをそふる夕暮の色 ［三四二］さてもとて花の跡見る人はなし 智薀 ［三四三］　風のあらきも秋のこゝろか ［三四四］鴈のとふ花の山の端花落て 行助 ［三四五］　山にいりては山そさひしき ［三四六］鳥はなと花ちる谷にかへるらん 宗砌 ［三四七］　風さたまらす雲まよふそら ［三四八］ちる花の名殘をいつち尋まし 專順 ［三四九］　松ふく風の宿の夕くれ ［三五〇］花をとふ人なとちるをみすつらん ［三五一］　我はいそかぬかへるさそうき ［三五二］花ちらす風や人をも送るらん 宗砌 ［三五三］　松のうは葉にのこるしら雪 ［三五四］ちる花は思はぬ風をやとりにて 行助 ［三五五］　おもふともわかれし人は歸らめや ［三五六］夕暮ふかし櫻ちる山 心敬 ［三五七］　あくかれて待としらてやこさる覽 ［三五八］花ちる宿の夕暮のはる 宗砌 ［三五九］　むかしの友の春になれつゝ ［三六〇］もろくちる老のなみたを花もしれ 智薀 ［三六一］　いまとはれんもしらぬあた人 ［三六二］移り行世は春風に花ちりて ［三六三］　うき心たかいにしへを殘すらん ［三六四］花ちる里は世々の松風 宗砌 ［三六五］　いつのこゝろか春にまされる ［三六六］世はいとゝ花ちるころやうかるらん ［三六七］　竹の葉のそよくは風やかよふ覽 ［三六八］世間つらし花のちるころ 能阿 ［三六九］　夢もなと人に別の見えつ覽 ［三七〇］ちるをならひの花の世中 ［三七一］　夢うつゝともわかぬ明ほの ［三七二］月にちる花は此世のものならて 心敬 ［三七三］　とにかくにかゝる契りはやすからて ［三七四］花ちる山の月のうき雲 宗砌 ［三七五］　野寺の鐘のすゑの里人 ［三七六］花おつるあかつき露に旅立て 心敬 ［三七七］　さひしさつらさ誰にかこたん ［三七八］花落るころしも雨を夜る聞て ［三七九］　住山ふかし誰にかたらむ ［三八〇］花ちらはなかれて匂へ春の水 賢盛 ［三八一］　たちわかれぬる春の宿々 ［三八二］木のもとの契かれ行花落て 智薀 ［三八三］　せめてはちすのちきりともかな ［三八四］すみかたき春の野寺のはなおちて 心敬 ［三八五］　野はらのあらし露くたく聲 ［三八六］故郷の身をしる雨に花落て 智薀 ［三八七］　また風よわき野邊の夕露 ［三八八］故郷のわか葉の萩に花落て 心敬 ［三八九］　わかれしころをいつにくらへん ［三九〇］木のもとの草たかくなり花ちりて 宗砌 ［三九一］　あらしに暮るゝ野邊のかり庵 ［三九二］草青き花のふる跡人もなし 賢盛 ［三九三］　ふるき門さす春のくれかた ［三九四］よもきふに松風吹て花もなし 智薀 ［三九五］　うつれる春の夢はさめけり ［三九六］花にこしきのふの山の松の風 心敬 ［三九七］　時しもあれかたみの雲に風吹て ［三九八］きのふの花そおもかけにちる ［三九九］　うき身のうへを木の葉にそしる ［四〇〇］花はたゝきのふの夢とうつる世に ［四〇一］　一むらまよふ雲のさひしさ ［四〇二］鳥の音をきのふの花の名殘にて ［四〇三］　一夜あかすも旅そさひしき ［四〇四］聞佗ぬ花はきのふのやとの雨 行助 ［四〇五］　雪ふみわくるあとそのこれる ［四〇六］あかさりし昨日の花の陰に來て 專順 ［四〇七］　見さりし里の松風そふく ［四〇八］一枝ものこらぬ花の陰に來て 智薀 ［四〇九］　ふかき木すゑの露の下かせ ［四一〇］人も見ぬ青葉の花の雨にきて ［四一一］　なれしに人も夢の世中 ［四一二］山櫻けふの青葉をひとりみて 能阿 ［四一三］　見わかす木々の枝茂るころ ［四一四］青葉よりいつくの花の匂ふらん 專順 ［四一五］　なくさまぬ形見はさても何かせん ［四一六］花なき枝にのこる夕風 ［四一七］　はてはたゝよきも惡しきもなき世にて ［四一八］花ちるあとは風ものこらす 心敬 ［四一九］　かへりあるしのけふの日永さ ［四二〇］花の後又我さとに住もうし 宗砌 ［四二一］　たれか別を鳥のなくらん ［四二二］人もなきみ山の花の春の暮 行助 ［四二三］　人行やらぬ青柳の陰 ［四二四］乘る駒を宿なき春の野にかひて 宗砌 ［四二五］　あれたる里に人はこたへす ［四二六］誰かかふ手にもたまらぬ春の駒 賢盛 ［四二七］　むまれぬさきを誰かしるらん ［四二八］またきより鷹のす山をめにかけて 專順 ［四二九］　たのむこゝろそゆきて生るゝ ［四三〇］はし鷹のす山の小鳥又かけて 能阿 ［四三一］　山あらはるゝ雪の明ほの ［四三二］かくれふす夜半のありかに雉鳴て 宗砌 ［四三三］　野邊もみとりの春をしるころ ［四三四］雲雀なくあしたに草の戸をあけて 心敬 ［四三五］　移り行く雲もかたちの歌の道 ［四三六］すゑ野の水に蛙なくこゑ 賢盛 ［四三七］　花もたか春をこふとてしをるらん ［四三八］やよひのあめのゆふ暮の山 宗砌 ［四三九］　かけもさひしく櫻ちるころ ［四四〇］三月山はつかあまりの月見えて 行助 ［四四一］　夏なきとしと思ふ木の本 ［四四二］山ふかみ後の彌生の花を見て 心敬 ［四四三］　春をかへすは日數なりけり ［四四四］暮ぬへき彌生の今年くはゝりて 行助 ［四四五］　たつねて花に枕をそかる ［四四六］菫摘かたやふしみの野邊の暮 賢盛 ［四四七］　しのふとすれと色に見えけり ［四四八］躑躅咲いはての山を又こえて ［四四九］　面影は替らて頼むかひもなし ［四五〇］をられぬ水にうつる山ふき 行助 ［四五一］　いはぬ色をはいはてこそしれ ［四五二］山吹のかきほあれ行春のくれ 賢盛 ［四五三］　いはぬうらみをのこす別路 ［四五四］春の後又山ふきの花さきて 智薀 ［四五五］　花あひ似たり夢の一時 ［四五六］胡蝶とふ野邊の藤なみ菫草 賢盛 ［四五七］　こさしとたのむ袖のあたなみ ［四五八］たそかれに藤の色めく陰にきて 能阿 ［四五九］　浪なれ衣袖しをれけり ［四六〇］折かさす藤のうらはの露落て 宗砌 ［四六一］　南に遠くむかふ春の日 ［四六二］藤さける北の家々末かけて 賢盛 ［四六三］　しほむかつらをなけく天人 ［四六四］雨そゝく春のふちえの浦さひて 智薀 ［四六五］　我か身も花もしらぬ世の中 ［四六六］歸りこん程又いつそけふの春 專順 竹林抄卷第二 夏連歌 ［四六七］　とまるもうすき袖の移り香　といふ句に ［四六八］夏衣きのふは花にたちなれて 法眼專順 ［四六九］　花はにしきをしける草村 ［四七〇］人かへる櫻か本に夏のきて 平賢盛 ［四七一］　見はてぬ月そ夏の空なる ［四七二］茂り行峰の卯花木かくれて ［四七三］　むらさきの庭に流るゝ御溝水 ［四七四］杜若さくやつはしのさと 宗砌法師 ［四七五］　 名をのこしてや春は行らん ［四七六］鶯の跡とひいてよ郭公 賢盛 ［四七七］　そなたとはかり鵙のくさ莖 ［四七八］時鳥またるゝ山に木かくれて ［四七九］　卯月の山に殘る山吹 ［四八〇］くちなしの色にならふな郭公 法印行助 ［四八一］　忍ひ佗てや音にはたつらん ［四八二］ひとりなくみ山かくれの郭公 宗砌 ［四八三］　きゝそつたふる神のそのかみ ［四八四］時鳥ほのかたらひし山にねて 權大僧都心敬 ［四八五］　聞もめつらしこの都鳥 ［四八六］杜宇今朝は音羽の山越て ［四八七］　ちかきそのふにうつきさく頃 ［四八八］時鳥聲も袖とふ月いてゝ 專順 ［四八九］　つれなきを待こそ心くらへなれ ［四九〇］なけ郭公いてよあり明 智薀法師 ［四九一］　そことなにはの夕暮の空 ［四九二］時鳥あしのしのひに鳴過て 心敬 ［四九三］　あかつき聞し入相の鐘 ［四九四］郭公行へわすれぬ日は暮て ［四九五］　行へいつくそしら雲のうち ［四九六］一聲はをちもかへらぬ郭公 智薀 ［四九七］　なみた幾度露とふるらん ［四九八］時鳥杜の雫に聲おちて 心敬 ［四九九］　生田の河のふかきなみたよ ［五〇〇］をち歸りなくねは森の時鳥 賢盛 ［五〇一］　その名をなのる聲は大内 ［五〇二］山守やなれて聞らんほとゝきす 行助 ［五〇三］　河のむかひの五月雨の頃 ［五〇四］山城の夜戸出に聞つ郭公 ［五〇五］　物思ふ我か夕くれをしるらめや ［五〇六］やよほとゝきすなくさめてゆけ 能阿法師 ［五〇七］　神代やありし言の葉の花 ［五〇八］まつりする夏山さくら折かさし 專順 ［五〇九］　かへり見るわたくしとてもあらしかし ［五一〇］茂るしのふに軒やくちなん 賢盛 ［五一一］　ひかとみゆるは螢なりけり ［五一二］春ははやすくろの薄しける野に 心敬 ［五一三］　晴やらぬ雲にや雨はのこる覽 ［五一四］五月をときの鳥そなくなる 能阿 ［五一五］　渡るをしかのあとの一聲 ［五一六］ともしさす夜るの山ちの郭公 行助 ［五一七］　戀せよとてのとしもへにけり ［五一八］いく歸り鷹のとや野を分つらん 賢盛 ［五一九］　うちこもりつゝおくれ一夏 ［五二〇］秋またぬともしの鹿の野にいてゝ 心敬 ［五二一］　弓すゑふりたてかへる狩人 ［五二二］棹鹿の入野のともし消る夜に 宗砌 ［五二三］　むねにせくこそ音なしのたき ［五二四］淺ちふをかのこの分るをのゝやま ［五二五］　かけふかくなるもりの下草 ［五二六］尋へきとも夏野のはなれ駒 行助 ［五二七］　身を秋になす人のふるまひ ［五二八］小山田に早苗とりそへおりたちて 專順 ［五二九］　植てそ竹のかけに住ぬる ［五三〇］水青き小田のさなへのふしみ山 ［五三一］　あさかの山はあさきうたかは ［五三二］小田ううる玉つくり江におりたちて 賢盛 ［五三三］　身をたすくるも神のあはれみ ［五三四］植し田のいなひかりしてふる雨に 宗砌 ［五三五］　なみこそかゝれあやめ引袖 ［五三六］末遠くのふる五月の玉の緒に 賢盛 ［五三七］　幾夜かおくるともしする人 ［五三八］しかれしな後のこゝろの五月闇 能阿 ［五三九］　しからきや夏山むかふ谷ふかみ ［五四〇］杣木なかるゝ瀬々の五月雨 ［五四一］　草の原にも道はありけり ［五四二］五月雨のころはよと野に舟さして 宗砌 ［五四三］　友にあふちの陰はなつかし ［五四四］五月雨のはれまの夕日夕月夜 專順 ［五四五］　ううる山田のさみたれの頃 ［五四六］一むらのさかひのあふち花ちりて 賢盛 ［五四七］　山ほとゝきすすくる一こゑ ［五四八］見もはてぬ夢と月との短夜に 宗砌 ［五四九］　住吉はたゝ此浦の名のみにて ［五五〇］なかゐの浜のみしか夜の月 專順 ［五五一］　かすみしまゝのなか雨の暮 ［五五二］五月やみほたるはかりの月もなし 心敬 ［五五三］　あさ日さすまもくらき五月雨 ［五五四］匂くる花たち花に夜戸出して 能阿 ［五五五］　かく戀んとの身とそなりぬる ［五五六］橘はたか袖ふれしたねならん 賢盛 ［五五七］　ふけとそおもふ夏の朝風 ［五五八］立花のかとりの袖に露落て 專順 ［五五九］　ひかりやわかつうすきともし火 ［五六〇］夏衣日も夕やみに飛ふほたる ［五六一］　くれ行かけや庭火たく覽 ［五六二］遣水に螢數々流れ來て 智薀 ［五六三］　蝉のはかなき心ともしれ ［五六四］何故に螢のもえて明すらん 專順 ［五六五］　人の命もしるきともし火 ［五六六］ありと見る程も夏蟲我なれや ［五六七］　煙みしかき末そかすめる ［五六八］夏の夜の蚊のこゑ遠く明初て 賢盛 ［五六九］　驚くほとの心たになし ［五七〇］夏の夜のあくるさかひにまとろみて 行助 ［五七一］　淀のいり江の五月雨の頃 ［五七二］こす浪の末葉のまこもかり捨てゝ ［五七三］　松にこたふる風の一聲 ［五七四］おとろける梢の蝉の夜る鳴て 心敬 ［五七五］　林のおくに鐘聞ゆなり ［五七六］空蝉のあくる朝けに鳴いてゝ 賢盛 ［五七七］　しけみにおもき夏のはの露 ［五七八］鳴蝉の五月の雨にこゑふりて 能阿 ［五七九］　やすむかたなくさすや船人 ［五八〇］鵜かひ火の影に手繩の數くりて 專順 ［五八一］　水と火の心みち引道もかな ［五八二］のほる鵜舟そ手繩くるしき 宗砌 ［五八三］　をふねさし捨かちよりそ行 ［五八四］今朝歸る夜半の里人うをすゑて ［五八五］　かゝる色なる荻のやけ原 ［五八六］風たにもそよかて照す夏の日に 心敬 ［五八七］　水の心やすみにこるらむ ［五八八］夕立の名殘の月の清き夜に 宗砌 ［五八九］　涼しき風の秋を引袖 ［五九〇］夕立の名殘の雲に月はれて 能阿 ［五九一］　かゝるよもきは露も殘らす ［五九二］ひきすてゝあさほしちらす夏の日に 專順 ［五九三］　うすきそ雪は見るもふりせぬ ［五九四］白妙のはたへすきたる夏ころも 宗砌 ［五九五］　のほる峠にあせをほす人 ［五九六］夏衣うすひの山路越やらて 心敬 ［五九七］　高峯にたえぬ雲の通ひ路 ［五九八］ふしみれは雪けの嵐夏かけて 專順 ［五九九］　年を經は山さへ高く成つへし ［六〇〇］けぬかうへなる富士のはつ雪 賢盛 ［六〇一］　おもはす袖のさむくこそなれ ［六〇二］富士颪夏野に雪を吹かけて 宗砌 ［六〇三］　山よりいつる風そ涼しき ［六〇四］雪とくる氷室の川の末見えて 心敬 ［六〇五］　岩もる水はつたひてそ行 ［六〇六］谷ふかき氷室のあたりうるほひて 專順 ［六〇七］　袖にやとるもうすき月影 ［六〇八］夏衣あふきのにほひうつろひて ［六〇九］　夏のころもに風そやとれる ［六一〇］蓮葉の匂ひほのかにうちしめり 賢盛 ［六一一］　我かへるさの道の露けさ ［六一二］庵ちかき野中の清水結ふ手に 行助 ［六一三］　うしほの聲に日こそ暮ぬれ ［六一四］いく夏を清水の寺に結ふらん 賢盛 ［六一五］　あふきそかたみかせこゝろせよ ［六一六］むしあけや夏のひかたの夕すゝみ 宗砌 ［六一七］　冬に一はなさけるなてしこ ［六一八］清水せく岩ねの月夜夏さえて 智薀 ［六一九］　御祓するころにや夏のなりぬ覽 ［六二〇］見よや涼しき水底の月 賢盛 ［六二一］　いたつらふしの中川の宿 ［六二二］夕涼み夜は泉をまくらにて 宗砌 ［六二三］　夕々と契りこそおけ ［六二四］あたりなる里人すゝむ松のかけ ［六二五］　きえはきゆへき思ひならはや ［六二六］見るもうし身を秋ちかく飛ふ螢 能阿 ［六二七］　たくへてふしにむかふ大ひえ ［六二八］六月のみたらし河に行かへり 賢盛 ［六二九］　松ひとりあさちにたてる陰さひて ［六三〇］御祓いく代の志賀の浦人 ［六三一］　すつるや人の身をおもふ覽 ［六三二］瀬を見れはあさち流るゝ御祓川 宗砌 竹林抄卷第三 秋連歌 ［六三三］　色なきこゝろすかたにそかる　と云句に ［六三四］目に見えぬ秋風たちぬ峯の松 宗砌法師 ［六三五］　いまた旅なる夕暮はうし ［六三六］待人はこぬ故郷に秋たちて 法眼專順 ［六三七］　行とくと休ふまゝに夜は明て ［六三八］夏か秋かのはつ風のこゑ 能阿法師 ［六三九］　たえ／＼なりし秋の初風 ［六四〇］一葉より後は木毎に散を見て 權大僧都心敬 ［六四一］　あと又はけし秋の山かせ ［六四二］色かはる木々は一葉をはしめにて 專順 ［六四三］　こゝろのすゑの白風そふく ［六四四］立田山木々の青葉の露分て ［六四五］　いかなる中の契りなるらん ［六四六］七夕のあふよは稀に絶もせて ［六四七］　水をむすへは月も移れり ［六四八］天津星ならふ雲ゐをまつるよに 平賢盛 ［六四九］　出にしあとの山はくれけり ［六五〇］初秋の月は空よりあらはれて 心敬 ［六五一］　またこぬくれの秋の初風 ［六五二］下葉ちる柳や鴈をさそふらん ［六五三］　一聲をたのむ思ひの玉さかに ［六五四］のこるほたるや鴈をまつらん 法印行助 ［六五五］　山は木すゑの秋になるころ ［六五六］日くらしの鳴聲やとす峯の松 ［六五七］　秋くるからに袖はぬれけり ［六五八］蜩のなけは空蝉音をたえて 能阿 ［六五九］　かへるか鴈の浜邊たつ聲 ［六六〇］荻の葉に風うちそよく秋はきて 賢盛 ［六六一］　夕くれかたれ故郷の月 ［六六二］荻の葉の心もさそな秋の風 心敬 ［六六三］　おなしをしへをあまたにそ聞 ［六六四］秋とふく荻の上風山おろし ［六六五］　野邊のさくらの紅葉もそちる ［六六六］山松の本あらの小萩風ふきて 宗砌 ［六六七］　時雨につるゝかりの一つら ［六六八］色かはる庭のむら萩ちり初て 賢盛 ［六六九］　人待我もなみた落けり ［六七〇］鴈のなく夕の萩の露を見て 心敬 ［六七一］　ちりならぬ身もたゝ夢のうち ［六七二］蝶のゐる花のとこ夏秋かけて 專順 ［六七三］　まことかましきおもかけそたつ ［六七四］女郎花たゝ名はかりと見つる野に ［六七五］　むかしの袖を露にとはゝや ［六七六］花すゝき野邊には人のよもうゑし 能阿 ［六七七］　野さとの秋のくれそさひしき ［六七八］招くともすゝきか本は誰かこん 宗砌 ［六七九］　小萩うつろひをしか鳴みち ［六八〇］薄ちる尾上の宮の跡ふりて 心敬 ［六八一］　あき風やとす松の一むら ［六八二］枯々の岩もとすゝき露もなし ［六八三］　鶉なく野と庭そなりぬる ［六八四］あれ行は尾花か本の里ならて ［六八五］　波に音するうちの山かせ ［六八六］いかゝすむ尾花かりなる秋の庵 賢盛 ［六八七］　うしろてみゆるきぬ／＼そうき ［六八八］朝貌のさくしのゝめに戸をあけて 專順 ［六八九］　ひもとくほとのなかのきぬ／＼ ［六九〇］しのゝめの花の槿うつろひて ［六九一］　いく秋かへし桃をえし人 ［六九二］ふる宮のそのゝ朝顏開のこり 宗砌 ［六九三］　ひとひもいそけあらましのすゑ ［六九四］朝顏の花のあたなる身を持て 智薀法師 ［六九五］　露よりも猶身そあはれなる ［六九六］朝顏の花は又さく世の中に 心敬 ［六九七］　さたかにみえぬ道芝の露 ［六九八］くるゝ野に花さく小草摘捨て ［六九九］　むかへは月に人そまたるゝ ［七〇〇］夕露に花咲草の戸をさゝて 賢盛 ［七〇一］　月にとふ人の袖より露落て ［七〇二］あさち色つく宿の夕かせ 專順 ［七〇三］　名もしらぬ小草花咲川邊かな ［七〇四］芝生かくれの秋の澤水 心敬 ［七〇五］　けに老まてはしらぬ露の身 ［七〇六］花にさけ森のかけなる秋の草 能阿 ［七〇七］　いかなるかたになひきはつ覽 ［七〇八］武藏野やかやかすゑ吹秋の風 心敬 ［七〇九］　もみち葉みたれ雨のふる頃 ［七一〇］いにしへをしのふの軒の露もうし 宗砌 ［七一一］　月もいろなるむしの聲々 ［七一二］おきのほる露のまかきの暮初て 賢盛 ［七一三］　きり／＼すこそかへの底なれ ［七一四］いつまてと夕露むすふ草の本 智薀 ［七一五］　なく蟲も我ひとりとやうらむ覽 ［七一六］あまのかる藻の露の夕暮 宗砌 ［七一七］　あさちか原の人の面影 ［七一八］露はたゝ夕のおとすなみたにて 心敬 ［七一九］　うき身の秋はけにそはかなき ［七二〇］消て又玉の緒になる露もかな 行助 ［七二一］　旅の袖とふ有明の月 ［七二二］世中はいつくも秋の露の宿 智薀 ［七二三］　老のあはれを月もとへかし ［七二四］風つらき檜原の山の秋の庵 賢盛 ［七二五］　なみたは色に先そ見えぬる ［七二六］暮る野に蟲の音またぬ露置て 心敬 ［七二七］　時雨のあとの露そ身にしむ ［七二八］蟲の鳴野邊の遠山色つきて ［七二九］　そともの草や風の下露 ［七三〇］亂れにし蟲の音よわる月深て 智薀 ［七三一］　露うちそゝく庭の草むら ［七三二］おのつからむしかふ宿とあれはてゝ 行助 ［七三三］　そゝける水を手にそ持たる ［七三四］籠にいるゝ蟲の命の露のまに 賢盛 ［七三五］　住はつへしや露のあたし世 ［七三六］鳴蟲の命も人にあらそひて 能阿 ［七三七］　いまうからぬはいにしへの秋 ［七三八］蟲の音になくさむ庭は野となりて 宗砌 ［七三九］　さか野のかたの秋のわかれち ［七四〇］蟲の音もよわれる月を西に見て 心敬 ［七四一］　露よりあまるしの原の月 ［七四二］鈴蟲のなみたふりはへ鳴こゑに 能阿 ［七四三］　春さり秋をむかへぬるころ ［七四四］子日せし野邊の松むし又なきて 心敬 ［七四五］　たく火しめれは月そふけ行 ［七四六］蛬秋の神樂をうたふ夜に 賢盛 ［七四七］　猶いつまてかをしねもるらん ［七四八］棹鹿のつまとふ暮の月を見て 宗砌 ［七四九］　人ゆゑふくる月やうらみん ［七五〇］小男鹿の妻まつ山にたひねして 心敬 ［七五一］　月にたにねぬるかほなる眞萩原 ［七五二］鹿こそなかねつまやあふらん 專順 ［七五三］　松には風の聲そしくるゝ ［七五四］山本の野を夕暮と鹿なきて 宗砌 ［七五五］　岡のかり田は人もかけせす ［七五六］山本の月に鹿なく夜は深て 能阿 ［七五七］　けふりそうすき園のくれ竹 ［七五八］山里に鹿おとろかす火は見えて 心敬 ［七五九］　むかしのあとのあさちふの露 ［七六〇］御狩野もいまはをしかのたちとにて 宗砌 ［七六一］　おしはる鈎簾にしたふおもかけ ［七六二］棹鹿の跡を大野の梓弓 心敬 ［七六三］　ちきりを秋そ通ひたえぬる ［七六四］あはせつる夢野の男鹿音に鳴て 賢盛 ［七六五］　尾上の月のちかき明かた ［七六六］なきつゝや秋を男鹿のかへるらん 能阿 ［七六七］山の端のほのかになるや霧の中 ［七六八］けふ初鴈のひとつらのこゑ ［七六九］　うちの渡りの山のはの月 ［七七〇］曉の雲に初鴈聲はして 專順 ［七七一］　こし方を思ふも遠き山越えて ［七七二］天の戸わたる初かりのこゑ 智薀 ［七七三］　我心たれにかたらん秋の空 ［七七四］荻に夕風雲にかりかね 心敬 ［七七五］　雲のうへなる月そくまなき ［七七六］初鴈のなみたやひとり時雨らん 行助 ［七七七］　人にこゝろを荻の下かせ ［七七八］鴈そたつはまへに船やかへるらん 心敬 ［七七九］　眞砂の露を拂ふ秋かせ ［七八〇］月寒き夜るのしほひに鴈落て 行助 ［七八一］　跡こそみえね千鳥なくなり ［七八二］眞砂より雲にとふ鴈敷きえて 宗砌 ［七八三］　くれ行春は中宿もなし ［七八四］天津鴈はねをいつくに休むらん 賢盛 ［七八五］　長月さむみあり明の霜 ［七八六］あまつ鴈きぬたのうへに聲ふけて 心敬 ［七八七］　日よしのかけそ北の峯なる ［七八八］幾山をかへる燕の過つらむ 賢盛 ［七八九］　鴈はくれとも人はおとせす ［七九〇］船つなく夕河おろし身にしみて 心敬 ［七九一］　ちかき隣の秋の人こゑ ［七九二］火をとるや身にしむ風をふせく覽 能阿 ［七九三］　うき秋草のまくらいく夜そ ［七九四］もりのこすかけの山田の一庵 ［七九五］　秋さむけなる木からしそ吹 ［七九六］をしねもる遠山もとの草の庵 宗砌 ［七九七］　いてはやかゝる露の世中 ［七九八］秋の田のひたやこもりにうち佗て 賢盛 ［七九九］　三のさかひにいまそまよへる ［八〇〇］思はすの月を二日のそらに見て 心敬 ［八〇一］　たれかゝくらんともし火のもと ［八〇二］玉すたれおろさぬ宵に月待て 能阿 ［八〇三］　いくへかへたつ我かたの山 ［八〇四］月をなほ松のはかこつ柴の戸に 心敬 ［八〇五］　追てとふくや御舟山かせ ［八〇六］峯の月おそきはたれかひかふらん 能阿 ［八〇七］　浦よりかすむ志賀の辛崎 ［八〇八］山こえてみれはむかひの夕月夜 專順 ［八〇九］　かた野のかち路露しのきつゝ ［八一〇］夕月夜山の端なくはなほや見ん 能阿 ［八一一］　あれたる宿に秋風そふく ［八一二］月をたゝうき夕暮のあるしにて 心敬 ［八一三］　雲井の鴈の遠き夕暮 ［八一四］さしのほる月はほのかに峯越えて 專順 ［八一五］　うらわにちかく船やきぬ覽 ［八一六］しらさりし山の端見ゆる月いてゝ ［八一七］　むかひやいつく舟かよふみゆ ［八一八］末のより月さしいつる水晴て ［八一九］　淋しく庭の池そあせ行 ［八二〇］埋水草のたえまに月すみて ［八二一］　はねかく鴫の聲そさひしき ［八二二］いなはなる露の數々月見えて 智薀 ［八二三］　ふかき夜にみたるゝ螢とひ消て ［八二四］月をあらはす草むらのつゆ 賢盛 ［八二五］　はやくの此世えこそたのまね ［八二六］露つたふ竹の葉すゑに月見えて 行助 ［八二七］　うつり行なり秋のうき雲 ［八二八］むら雨の月にちきりを猶かけて 能阿 ［八二九］　にしをはしめの住よしの神 ［八三〇］秋すてに月になりぬる夜や寒き ［八三一］　人もこゝろそうはの空なる ［八三二］我里をあくかれいつる月の夜に 宗砌 ［八三三］　我宿からのうき秋の暮 ［八三四］さそはれは月のいつくにあくかれん 專順 ［八三五］　ふむともみえぬ道の露霜 ［八三六］行人もしつまる月のしろき夜に 心敬 ［八三七］　遠き宮古のこときかまほし ［八三八］みる心月のうちにや移るらん 專順 ［八三九］　しらぬ心をわれもたのむな ［八四〇］月も猶たかめつるにかむかふらん 賢盛 ［八四一］　夜そあけわたる峯のしら雲 ［八四二］いらさらん空にて見はや秋の月 能阿 ［八四三］　浦にいつくの鐘聞ゆらむ ［八四四］吹送る遠山風に月おちて 智薀 ［八四五］　あらはになりぬ冬のかよひ路 ［八四六］こえくれは山もさはらぬ月を見て 賢盛 ［八四七］　いるへき山も見えすかすめり ［八四八］海原や浪によわたる空の月 專順 ［八四九］　ふき殘り行松のうら風 ［八五〇］湊船おし明かたの月落て 智薀 ［八五一］　目覺しなるゝ秋の夜な／＼ ［八五二］舟もよふ曉月の浦傳ひ 心敬 ［八五三］　きけはさむけき澤水の音 ［八五四］舟くたす伏見の月の更る夜に ［八五五］　彼池の水を心にすまさはや ［八五六］幾夜もあかし廣澤の月 賢盛 ［八五七］　こほりの下に水響くなり ［八五八］難波江やあかつき月に鐘なりて 行助 ［八五九］　はれぬることも夏のなかあめ ［八六〇］行て見ん秋こそ月は須磨の浦 ［八六一］　心にはたえたる峯も住つへし ［八六二］おもひあかしの夜な／＼の月 能阿 ［八六三］　ともし火きえぬ夜や更ぬらん ［八六四］月見えは出よあかしの泊り舟 專順 ［八六五］　また霧ふかしいつる朝市 ［八六六］住吉の月より西に船うけて 賢盛 ［八六七］　須磨の浦こゝの國も住かたし ［八六八］あはちの山にきゆる月かけ ［八六九］　磯のとまやにいかゝあかさん ［八七〇］いたつらに月松しまや夜るの雨 專順 ［八七一］　丹波路や此山かけの住ところ ［八七二］月まちなれつむら雲の里 能阿 ［八七三］　はる／＼岐岨の里のかりふし ［八七四］をは捨の月を都の望にて 行助 ［八七五］　霜かと見れは殘るしらきく ［八七六］水無瀬川いまもはやくの秋の月 智薀 ［八七七］　麓の竹を拂ふ山かせ ［八七八］とよら寺むかしの月の影深て 宗砌 ［八七九］　谷のこゝろそ我に靜けき ［八八〇］曉をしるや高野の秋の月 行助 ［八八一］　外山なる正木うつろふ秋の霜 ［八八二］西にあけ行葛城の月 能阿 ［八八三］　かた岡かけてふれるしら雪 ［八八四］月のこるあしたの原をおきて見よ 賢盛 ［八八五］　こゆへき末の遠き山の端 ［八八六］武藏野に天の原なる月更て 宗砌 ［八八七］　遠きかへさをおもふ旅人 ［八八八］白川や關路の月を西に見て 心敬 ［八八九］　こふるもむなし遠き中道 ［八九〇］いつか見ん都の月の小夜の山 宗砌 ［八九一］　かへるさおもふあかつきの空 ［八九二］うき身をも都におくれ秋の月 ［八九三］　秋すきかたの旅の歸るさ ［八九四］故郷に我まつ月や殘るらん 智薀 ［八九五］　露も木葉もみたれてそふる ［八九六］月影のしのふにかゝる軒あれて 宗砌 ［八九七］　風のみ分る露の下くさ ［八九八］すむ月の心のまゝに宿あれて 賢盛 ［八九九］　太山の寺は誰も入こす ［九〇〇］燈に月をかゝくる窓あれて ［九〇一］　冬さく菊の花の夕しも ［九〇二］里からやまかきの月はふりぬ覽 智薀 ［九〇三］　物おもふ身の露の下ふし ［九〇四］故郷はよもきか月をまくらにて 心敬 ［九〇五］　太山の庵に衣うつこゑ ［九〇六］杉の葉にかゝれる月はかすかにて ［九〇七］　夕露しろき山の下道 ［九〇八］柴の戸に峯こす月や移るらん 行助 ［九〇九］　いねかての夜さむを誰か佗ぬらん ［九一〇］まつに風ふく月の山里 心敬 ［九一一］　もりかぬる山田の庵たち出て ［九一二］松のうへなる岡のへの月 專順 ［九一三］　秋になるかと誰にとはまし ［九一四］月をたゝ住人なれや草の庵 心敬 ［九一五］　身のふり行に袖はぬれけり ［九一六］いく寢覺とはれし影そ秋の月 能阿 ［九一七］　たつやかもめのあかつきの聲 ［九一八］一眠ほとへにけりと月落て 宗砌 ［九一九］　野分の風の吹やしく覽 ［九二〇］山本のむら雲しろき月落て 智薀 ［九二一］　鴈はまたわかれもやらす鳴聲に ［九二二］山のは見れは月かたふきぬ 宗砌 ［九二三］　嵐に鐘やこゑめくるらん ［九二四］深きよの月の西なる山もうし 能阿 ［九二五］　雲ゐのいつく鴈のなくこゑ ［九二六］深き夜の月は西なる影澄て 專順 ［九二七］　心のありし行へをそとふ ［九二八］かたれ月昔の人の代々の秋 宗砌 ［九二九］　庭をかれ野の松むしそ鳴 ［九三〇］月さへやみし世の友を忍ふらん ［九三一］　捨る身は木深き陰に庵卜て ［九三二］うき世の月よ見えしなかめし 專順 ［九三三］　千々にくたくる心とをしれ ［九三四］月やあらぬ我身ひとつの秋の空 智薀 ［九三五］　あくるそつらき行末の空 ［九三六］消ねたゝこゝろの月の秋の雲 ［九三七］　秋のいたらぬ方もありけり ［九三八］月のよも迷ふ心はやみ路にて 行助 ［九三九］　うき身の業のつらさ也けり ［九四〇］月をみてこほるゝ涙いかゝせん 智薀 ［九四一］　これそ此秋の朽はの岩ね松 ［九四二］苔にさひたるみ山ちの月 ［九四三］　契ても人はとはめや谷の庵 ［九四四］見れは月すむ峯の古寺 專順 ［九四五］　佛ともあらはれぬるを仰けたゝ ［九四六］月の御顏のきよき大空 行助 ［九四七］　ねやの戸さむく通ふ松風 ［九四八］琴のねに月の色そふよは更て ［九四九］　なかれての後やうき名と成ぬ覽 ［九五〇］秋の最中のあけかたの月 心敬 ［九五一］　心々に物おもふころ ［九五二］宿毎に光あらそふ月を見て 能阿 ［九五三］　庭の廣きや住あらすらん ［九五四］向ひゐる心を宿の秋の月 賢盛 ［九五五］　冷しき夜そ夢をへたつる ［九五六］曉の月まつ床に起ふして 能阿 ［九五七］　こゝろほそきは老か身の秋 ［九五八］夜な／＼の空にかけ行月を見て ［九五九］　花さく草もなひく村々 ［九六〇］あさ霧や末野の月をかくすらん 宗砌 ［九六一］　小舟によるの雪そのこれる ［九六二］朝ほらけ月は遠山出て見よ 心敬 ［九六三］　冬はさやけき岸の下水 ［九六四］秋よりや川邊の月はこほるらん 行助 ［九六五］　男山秋の半のまつりして ［九六六］見れは魚すむ月の水底 賢盛 ［九六七］　里なき山を幾重越らん ［九六八］すみはつる所もしらぬ月入て ［九六九］　秋の最中そ都なりける ［九七〇］朝霧の四方にめくれる山を見て 智薀 ［九七一］　朝けの里にさむき秋風 ［九七二］一村の竹の葉けふり霧立ちて ［九七三］　よしおそくともなかき夜すから ［九七四］夕霧につな引舟の川のほり 宗砌 ［九七五］　竹の葉のほるよな／＼の月 ［九七六］明わたる川霧白くこす波に 賢盛 ［九七七］　汐風さむし行末の秋 ［九七八］霧まよふよこのゝ塘日はくれて 心敬 ［九七九］　せんかたもなき秋の悲しさ ［九八〇］霧くらき夕山みちの雨舍り 宗砌 ［九八一］　あつま路遠し幾日きぬらん ［九八二］心ひくけふの今夜の駒むかへ ［九八三］　みちひく事は法にこそあれ ［九八四］遠くきぬけふあふ坂のおくの駒 專順 ［九八五］　はやさし出よ山の端の月 ［九八六］今夜くむ初汐衣をりはへて 能阿 ［九八七］　良はた寒くなら山の秋 ［九八八］かけ干てうつや衣のさほの内 專順 ［九八九］　こゝろもあれな秋の山かつ ［九九〇］墨染のゆふへもしらすうつ衣 ［九九一］　獨のみ起ゐる床に月を見て ［九九二］餘所のきぬたに寒きころもて 智薀 ［九九三］　山里のさやけき月に人はねて ［九九四］風や木の葉の衣うつらむ 行助 ［九九五］　芝生かくれの秋の澤水 ［九九六］夕ま暮霧ふる月に鴫なきて 專順 ［九九七］　かり枕ゐな野の原に夢覺て ［九九八］月かたふきぬ鴫のたつ聲 能阿 ［九九九］　哀そふかき野邊の夕暮 ［一〇〇〇］澤水をたもとにかくる鴫鳴て 心敬 ［一〇〇一］　獨淋しき床の夕暮 ［一〇〇二］霧立て鶉なく野は人もなし ［一〇〇三］　我おもひをやむしも鳴らん ［一〇〇四］鶉ふす尾花かもとの草かくれ 宗砌 ［一〇〇五］　淺茅かうへの露のさみたれ ［一〇〇六］秋はたゝ心の色をふく風に 智薀 ［一〇〇七］　松古ぬたか世にうゑて淺すらん ［一〇〇八］うき秋風の夕暮の聲 宗砌 ［一〇〇九］　昔たにうかりし人の移ひて ［一〇一〇］ふるき都の秋の夕暮 心敬 ［一〇一一］　身を捨る心世になとなかるらん ［一〇一二］よはひの末の秋の夕暮 專順 ［一〇一三］　寐覺には聞つる物を郭公 ［一〇一四］よな／＼かなし山里の秋 宗砌 ［一〇一五］　愛こし月の積る年々 ［一〇一六］長夜はね覺／＼におもほえて 能阿 ［一〇一七］　神代の月もかくやさやけき ［一〇一八］天の戸の明方遠き秋のそら 專順 ［一〇一九］　有明くらき宇治の山本 ［一〇二〇］曉の雲よりさむき秋の雨 智薀 ［一〇二一］　うちかさねぬるよるの衣手 ［一〇二二］聞もうし泪も秋の窓の雨 行助 ［一〇二三］　あかす見る今宵の月も哀しれ ［一〇二四］秋こそなかは老の行すゑ 專順 ［一〇二五］　しはしの月の五更のかけ ［一〇二六］うしつらし老のね覺の秋の空 智薀 ［一〇二七］　こゝろにかゝる月のうき雲 ［一〇二八］秋の夜はなかきやみさへなけかれて 專順 ［一〇二九］　かゝるつらさはひとりにそある ［一〇三〇］山ふかき秋の夕の草の庵 智薀 ［一〇三一］　かりに馴にし面かけそ憂 ［一〇三二］世中を秋の野山の奧の庵 ［一〇三三］　さゆる霜夜のなか月の空 ［一〇三四］有明の遠の野寺に鐘なりて 宗砌 ［一〇三五］　蛬なきすゝきちるなり ［一〇三六］いねかての有明の庭の露寒み 心敬 ［一〇三七］　はやくも三の秋は過けり ［一〇三八］長月や十日あまりの月はをし ［一〇三九］　おもひもけふり不二はかりかは ［一〇四〇］月さむし室の八島の秋の暮 宗砌 ［一〇四一］　木をきるおとの信樂の里 ［一〇四二］あしろうつ田上川の末の秋 智薀 ［一〇四三］　過るそをしきかりの一聲 ［一〇四四］舟人も棹を忘るゝ秋の海 心敬 ［一〇四五］　夕日うつろふ山の淋しさ ［一〇四六］梯をゆけは袖ふく秋のかせ ［一〇四七］　涙やおとすしかのなく聲 ［一〇四八］狩人のあらきこゝろもうき秋に 專順 ［一〇四九］　いとはれてこそ袖は沾けれ ［一〇五〇］幾めくりうき世の秋にあひぬ覽 宗砌 ［一〇五一］　紅葉する木陰の月に宿かりて ［一〇五二］いつくにゆかんわひ人の秋 能阿 ［一〇五三］　ともし火ほそく殘る秋の夜 ［一〇五四］露青き草葉はかへに枯やらて 心敬 ［一〇五五］　殘る夕日そ山に色こき ［一〇五六］草かるゝ秋の末野の水はれて 專順 ［一〇五七］　夕されは月の色さへ身に入て ［一〇五八］里はむかしの深草の露 能阿 ［一〇五九］　音そのとけき故郷の雨 ［一〇六〇］秋はたゝしのふにかゝる軒朽て 心敬 ［一〇六一］　軒の雫や松かねの露 ［一〇六二］蔦の葉にむら雨かゝる庵ふりて 智薀 ［一〇六三］　まつをしりてや月もさし來る ［一〇六四］閉はてし蔦の葉落る松の戸に ［一〇六五］　そよとの音をたのむ金風 ［一〇六六］しは栗のおつる木陰の草の庵 宗砌 ［一〇六七］　塵ならす輕き此身のうかれ來て ［一〇六八］風のうへなる峯のおち椎 專順 ［一〇六九］　あらはすにこそ罪も殘らね ［一〇七〇］椎ひろふ秋の木の下かき分て 賢盛 ［一〇七一］　くれぬる色にかはるうら風 ［一〇七二］霜白き椎のは山の秋ふけて 心敬 ［一〇七三］　木の葉にましる水の水上 ［一〇七四］奧しらぬ深山颪に秋ふけて 專順 ［一〇七五］　落るなみたそ月にさはれる ［一〇七六］霜枯のむくらの宿に秋更て ［一〇七七］　木末の秋の山そみえ行 ［一〇七八］鵙のなく麓の原の明る夜に 賢盛 ［一〇七九］　里のしるへも見えぬ夕霧 ［一〇八〇］鵙のゐる岡邊の木末秋ふけて 宗砌 ［一〇八一］　尾花か末に風わたるころ ［一〇八二］鵙のなくかれ野の櫨の葉は落て 心敬 ［一〇八三］　朝夕まつは旅の音つれ ［一〇八四］子を思ふはゝその一木朽やらて ［一〇八五］　こひしささそふ秋風そ吹 ［一〇八六］ちるらめや我故郷のはゝそ原 智薀 ［一〇八七］　鴈のなみたやともに落らん ［一〇八八］色替る秋のは山のゆふ日影 宗砌 ［一〇八九］　鏡の山は霧も曇らす ［一〇九〇］影うかふ池のつき島菊咲て 賢盛 ［一〇九一］　行まゝに山路すくなく成にけり ［一〇九二］今はの秋の菊の一もと 行助 ［一〇九三］　聲先落る雲の初鴈 ［一〇九四］秋山に風まつ下葉移ひて 專順 ［一〇九五］　梢淋しく殘る山下 ［一〇九六］紅葉はのあけのそほ舟漕水に 宗砌 ［一〇九七］　月なき闇の空はいつまて ［一〇九八］木の下の紅葉に風の聲ありて 能阿 ［一〇九九］　有明の月のあかつきの山 ［一一〇〇］吹おろす風のもみちは秋もなし 宗砌 ［一一〇一］　くれなゐ匂ふ袖の白菊 ［一一〇二］仙人は秋の木の葉を衣にて ［一一〇三］　人もちる昨日の花の山里に ［一一〇四］木のは音する秋そかなしき 心敬 ［一一〇五］　あさちか原はいつの世中 ［一一〇六］野の宮や荒にし後の秋の露 能阿 ［一一〇七］　別れし後は別路もなし ［一一〇八］古の秋の野の宮跡さひて 宗砌 ［一一〇九］　朝の月に別れ行空 ［一一一〇］聲淋し大末の秋の山からす 行助 ［一一一一］まさきちりくる峯の秋風 ［一一一二］男鹿なく外山のおくや時雨覽 專順 ［一一一三］なにとか秋を過し果まし ［一一一四］めくり來ぬ露もふるやの村時雨 行助 ［一一一五］佗つゝすめる椎柴の下 ［一一一六］九月の後瀬の山は時雨らん 智薀 ［一一一七］曉たれを松むしの鳴 ［一一一八］間人も嵐の山の秋の暮 行助 ［一一一九］草の枕はつきもたまらす ［一一二〇］うらかなし思ひあかしの秋の暮 能阿 ［一一二一］水田のをしね冬そ刈なん ［一一二二］たへてやはうき身のあらん秋の暮 ［一一二三］名はもれやすし身をいかゝせん ［一一二四］思ひ入山もうき世のあらん秋の暮 ［一一二五］こゝろふかきも袖はぬれけり ［一一二六］世を厭ふおく山住の秋の暮 ［一一二七］ひとり淋しき木からしの風 ［一一二八］世に遠くこもるみ山の秋暮て 行助 ［一一二九］なるとこ吹こす風の烈しさ ［一一三〇］まきのやも住うきはかり秋暮て 智薀 ［一一三一］嵐の音やなほかはるらん ［一一三二］遠近の木末むら／＼秋暮て ［一一三三］千枝の紅葉色よ移るな ［一一三四］初時雨しのたの森に秋暮て 專順 竹林抄卷第四 冬連歌 ［一一三五］冬かけておほ野に殘る草の露　と云句に ［一一三六］みかさの森に時雨ふるころ 平賢盛 ［一一三七］吹風はかり空に音して ［一一三八］雲晴る後や木葉の時雨らん 法眼專順 ［一一三九］夢にきて又歸る面影 ［一一四〇］定なや夜の時雨の今朝の雲 宗砌法師 ［一一四一］扨幾度そぬるゝ我袖 ［一一四二］めくりてや同しね覺に時雨らん 權大僧都心敬 ［一一四三］冬たつ空は物そさひしき ［一一四四］我身ふり泪しくるゝ世に住て 宗砌 ［一一四五］深草や里もふり行秋毎に ［一一四六］身のうきふしみ山な時雨そ 智薀法師 ［一一四七］雲ふく風の冷しき音 ［一一四八］木葉なとあたの時雨に契るらん 心敬 ［一一四九］中々に二の川は見るもうし ［一一五〇］三室龍田の紅葉ちる頃 專順 ［一一五一］別やさそふ天の川かせ ［一一五二］なきさなる岡邊の木葉散々に 賢盛 ［一一五三］おとも霰のあらし凩 ［一一五四］瀧つ瀬の落葉かうへに玉こえて 專順 ［一一五五］水も淋しき故郷の池 ［一一五六］猿さわきならのは落る山の陰 宗砌 ［一一五七］さそな都とおもふ山里 ［一一五八］ならの葉の落る霜夜に寐覺して 心敬 ［一一五九］かれや殘らん霜の下草 ［一一六〇］まはらなる杜の朽はのかさなりて 賢盛 ［一一六一］うき身しらてや思ひ初けん ［一一六二］ちりそ行我住山の下紅葉 ［一一六三］ちらしおく他言のはに名やたゝん ［一一六四］あらしの山の木々の冬枯 法印行助 ［一一六五］かへり水無瀬の宿の古道 ［一一六六］山もとの瀧もあらはに木は枯て 能阿法師 ［一一六七］落來るかけもはやき隼 ［一一六八］音さそふ霜のはやしの朝風 ［一一六九］枯野ふく風はいつくに舍るらん ［一一七〇］夕の雲のさむき山もと 專順 ［一一七一］かつきえなからふれる初雪 ［一一七二］松風の夕の庭に猶さえて 能阿 ［一一七三］めくる時雨や餘所の夕暮 ［一一七四］冬の日の林の奥に鐘寒て 智薀 ［一一七五］かゝるうらみそ獨つれなき ［一一七六］葛のはの冬枯わたる松さひて 賢盛 ［一一七七］吹としふくはすこき秋風 ［一一七八］かるゝ野の一むら薄ひとつ松 心敬 ［一一七九］哀にみゆる野邊の冬枯 ［一一八〇］なてしこの一花殘る霜の下 ［一一八一］床は霜なる有明のつき ［一一八二］冬枯の草の庵に夢さめて 智薀 ［一一八三］春まつ年の末いのる人 ［一一八四］冬枯の草の露とも身をしらて 專順 ［一一八五］いつまて草のかゝる露霜 ［一一八六］武藏野をゆけは秋過冬の來て 心敬 ［一一八七］いつくの山におもひいらまし ［一一八八］むさし野は草の爪木も冬枯て ［一一八九］霜のうへなるけた物の跡 ［一一九〇］分なるゝゐなるけた物の跡 賢盛 ［一一九一］庭にいりたつ木からしの風 ［一一九二］寒き日は野邊の小鳥も人馴て 智薀 ［一一九三］曇るかとみれはさたかに雪晴て ［一一九四］木の葉の後の冬の夜の月 專順 ［一一九五］すめは水こそ閑にもゆけ ［一一九六］月影のこほれるまゝに雲消て ［一一九七］中空ひたす海そ杳けき ［一一九八］寒のこる月のつりはり細きよに 心敬 ［一一九九］よこしまに咲窓の梅かえ ［一二〇〇］さゆる夜の庭の月影さし更て 能阿 ［一二〇一］外面の山の木葉ちる頃 ［一二〇二］霜枯の野邊の故郷月さえて 宗砌 ［一二〇三］ふすまもうすし苔の小莚 ［一二〇四］敷妙のまくらの古屋霜寒て ［一二〇五］庭火をたきてうたふ榊葉 ［一二〇六］鳥の音も八度の霜の寒る夜に 行助 ［一二〇七］入江やこほりなかれよるらん ［一二〇八］むら蘆の下葉に霜のたゝよひて 專順 ［一二〇九］風やかれ野の色に吹らん ［一二一〇］冬されは蘆の花ちる遠小舟 智薀 ［一二一一］烈しく送る袖の追風 ［一二一二］冬枯の山もといつる蜑小舟 ［一二一三］なれもうつらと鳴やをらるん ［一二一四］霜枯のまのゝ入江の夕千鳥 宗砌 ［一二一五］楸うつろふ浜川の水 ［一二一六］友やなき鳴ね恨る夕千鳥 能阿 ［一二一七］つなかぬ駒は野にやかふらん ［一二一八］山の端にあちむら渡り日は冱て 賢盛 ［一二一九］青葉も見えぬ霜の松かえ ［一二二〇］山水の月のよ床に鴨啼て 宗砌 ［一二二一］をしね一むら殘る澤のへ ［一二二二］つらゝゐる入江は鴨の跡もなし 賢盛 ［一二二三］生田のもりの陰を行水 ［一二二四］梢よりなかれにあかす鴛のゐて 專順 ［一二二五］二度かへりみつの江の里 ［一二二六］立鳥のつかひはなれぬ波にきて ［一二二七］月さむしとや千鳥鳴らん ［一二一八］霜こほる袖の川原をかへる夜に 心敬 ［一二二九］かたしく袖に月はさえけり ［一二三〇］河原風氷をわたるふねにねて ［一二三一］とは山しろく雪そつもれる ［一二三二］朝こほりかり田の月に末とちて ［一二三三］かりかねうきたる秋のこのころ ［一二三四］朽やらぬを田のいなくき霜ふりて 賢盛 ［一二三五］ふりわけかみのとけぬこゝろよ ［一二三六］朝ことの井つゝのつらゝとちそひて 專順 ［一二三七］ゆふへの雨の竹をうつこゑ ［一二三八］いつのまに霰ふる夜の更ぬらむ 賢盛 ［一二三九］雪になるをのかせの烈しさ ［一二四〇］はし鷹をすゑ野にしけきすゝの聲 心敬 ［一二四一］いのちやわれをのこしおくらん ［一二四二］鳥のふすかりはそこゝろとまりやま 宗砌 ［一二四三］我とたゝ打こそなるれこひころも ［一二四四］たかはのとりをたつるかり杖 ［一二四五］きてかくれすむ草の戸のうち ［一二四六］人をさへかりはの鳥やたのむらん 心敬 ［一二四七］わたす世とほきくめの岩はし ［一二四八］絶にけるその御かりはは名を留て 賢盛 ［一二四九］こゝろのあらはつみおもくせよ ［一二五〇］諏訪山の御狩は神も請つへし 宗砌 ［一二五一］竹の末葉にむすふゆふして ［一二五二］山あゐの袖の霜よや更ぬらん 賢盛 ［一二五三］それもしをるゝあまの羽衣 ［一二五四］ふる霜やかさす蘿に消ぬらむ ［一二五五］杣木とる山はあまたに分入て ［一二五六］峯に墨燒しからきの里 行助 ［一二五七］哀にも眞柴折たく夕煙 ［一二五八］すみうる市の歸るさのやま 心敬 ［一二五九］うす衣冬は綿にそ成にける ［一二六〇］世をわひ人のたのむ埋火 行助 ［一二六一］なひく蘆火そ浦に影さす ［一二六二］あま衣冬の袖たに一重にて ［一二六三］上かうへにとおもふかの國 ［一二六四］かさねたるつくしの綿も寒きよに 賢盛 ［一二六五］紅葉もわれをすゝめてそちる ［一二六六］風寒み酒あたゝむる冬の日に 行助 ［一二六七］うかるゝ玉や空に消なん ［一二六八］さやかなる夕日の下のよこあられ 宗砌 ［一二六九］木からしそよく山の下庵 ［一二七〇］椎のはにかゝる霰の打ちりて 智薀 ［一二七一］あふ人も宿はととへは物いはて ［一二七二］ふゝきに笠をかたふくる道 心敬 ［一二七三］いつのよか其曉に至りなん ［一二七四］雪まつころそ霜にかねなる 宗砌 ［一二七五］駒はやるかりはの夕風あれて ［一二七六］雪になるかと北そさむけき 賢盛 ［一二七七］また雪みえぬ唐舟の道 ［一二七八］波の上にふるやと雪をまつら山 ［一二七九］磯の岩ねにたまるしら波 ［一二八〇］捨小舟雪をはらはん主もなし 能阿 ［一二八一］海のうへなる遠山のかけ ［一二八二］朝もよひきのふ見さり雪降て ［一二八三］しはし時雨の雲そはれたる ［一二八四］露寒き末野の山に雪降て ［一二八五］狩場の歸さえ物こそあれ ［一二八六］暮る野に月を待とる雪はれて 心敬 ［一二八七］几帳のおくに見ゆる人影 ［一二八八］白妙のかたひら雪に戸を明て 宗砌 ［一二八九］跡よりきゆる山のうき雲 ［一二九〇］行人の袖白妙に雪ふりて ［一二九一］初時雨過るも安くめくりきて ［一二九二］雪見る野邊にたつる小車 ［一二九三］尋てたにもあひかたき頃 ［一二九四］駒はなつ雪の山下くるゝ日に ［一二九五］學へる道も道にてはなし ［一二九六］小男鹿のあとのみ殘る雪の山 心敬 ［一二九七］澤邊の水のをちかたのこゑ ［一二九八］鴈そ啼雪の此夜や更ぬらん ［一二九九］夕の鐘にかへる山下 ［一三〇〇］鳥のなく雪の杉むら幽にて ［一三〇一］一むらの里は幽に日の暮て ［一三〇二］雪の大末に鳥なく聲 專順 ［一三〇三］立こゑ寒し冬の朝市 ［一三〇四］山下の雪におり居るむら鴉 ［一三〇五］風こそ松の聲となりぬれ ［一三〇六］山下の大末は雪に埋れて 智薀 ［一三〇七］己ひとりと松は古けり ［一三〇八］橘につもれる雪を打拂ひ 專順 ［一三〇九］不二をおもひの山とたにみよ ［一三一〇］ふるかうへにあかす集る庭の雪 心敬 ［一三一一］明れはちかくみゆる山の端 ［一三一二］雪寒き麓の里にめもあはて 賢盛 ［一三一三］かれ木のみたつ冬の山下 ［一三一四］まきれすよ雪の高峯の一松 心敬 ［一三一五］驚く夢に夜は更にけり ［一三一六］雪折の竹の下庵ふしわひて 智薀 ［一三一七］いつはりなからあはれとや見ん ［一三一八］繪にかける雪のはせをは枯やらて 行助 ［一三一九］いくへよとよらの竹の下道 ［一三二〇］西にまた月ある雪の今朝晴て 心敬 ［一三二一］道絶てさまよふ山の陰ふかし ［一三二二］雪のうへなる峯のむら雲 專順 ［一三二三］やかてかく替るへしとは思きや ［一三二四］雪ふみわくる小野の山かけ ［一三二五］うしとていなむ方も覺す ［一三二六］木の本をたのむ雪野は道もなし 心敬 ［一三二七］聞しにかはるまつかせのこゑ ［一三二八］山里に今夜の雪やつもるらん ［一三二九］冬木の梅も香やはかくるゝ ［一三三〇］山里はつもれる雪を籬にて ［一三三一］おもふほとをは誰かしらまし ［一三三二］淋しさは跡なき山の今朝の雪 ［一三三三］たゝなほさりの人のあらまし ［一三三四］雪深したつねやはこん峯の庵 宗砌 ［一三三五］うつみし箱に道そのこれる ［一三三六］たれ越て伊豆の高ねの今朝の雪 賢盛 ［一三三七］その跡のこる宇多の御狩場 ［一三三八］雪にきる笠置の寺の名も古て 宗砌 ［一三三九］立てるも寂し松の一もと ［一三四〇］鷺の毛のみのゝを山の雪の暮 ［一三四一］暮行年の末になるころ ［一三四二］降雪の積る印を棹に見て ［一三四三］いかてむかしをしのひかへさん ［一三四四］くたる世の天津神樂の舞の袖 ［一三四五］君かめくみそつみを忘るゝ ［一三四六］佛たち雲井に高き名を聞て 賢盛 ［一三四七］雪に猶園の呉竹打靡き ［一三四八］梅さたかなる冬の一本 專順 ［一三四九］羽風の道はうたかひもなし ［一三五〇］梅匂ふ暦の末も年々に 賢盛 ［一三五一］しめちか原の秋冬の色 ［一三五二］下もえのいふきの山邊春待て ［一三五三］立方しるき市人のこゑ ［一三五四］春を待都の東あくる夜に 專順 ［一三五五］人こそすまね雪ふかき山 ［一三五六］さのみなと浮世に年をくらす覽 行助 ［一三五七］かたふくからにさむき冬の日 ［一三五八］我齡今年もくれはいかゝせん 智薀 ［一三五九］をしむへき月日流て春もうし ［一三六〇］我身ふり行年のくれかた 宗砌 竹林抄卷第五 戀連歌上 ［一三六一］我こゝろこそうはのそらなれ　と云句に ［一三六二］それとなく見しを思ひの初にて 法印行助 ［一三六三］なからへて頼む契りの末いかに ［一三六四］またはつ草のねみんともせす 平賢盛 ［一三六五］見るはおもひそ猶まさりける ［一三六六］聞てのみ人はうからしつらからし 智薀法師 ［一三六七］いかにいひてか名をは立らむ ［一三六八］中立もまたこそなれねおほつかな 能阿法師 ［一三六九］草の名の忍ふこゝろもみたれわひ ［一三七〇］ことなしひにやいひもよりなん 賢盛 ［一三七一］我たへかたきこゝろをそしる ［一三七二］しのはしよ泪も袖をたのむらん 權大僧都心敬 ［一三七三］なみたのとはぬ夕暮そなき ［一三七四］忍れとこゝろのしるをいかゝせん 法眼專順 ［一三七五］なみたのしらぬ夕暮もなし ［一三七六］忍るをもらす心よ誰ならむ 心敬 ［一三七七］戀のやつれはいとはれやせん ［一三七八］雨の夜の忍ひかよひに袖ぬれて 宗砌法師 ［一三七九］君かあたりはかすますもかな ［一三八〇］月もうし忍ひかよひの夜半の空 ［一三八一］山にいらぬはこゝろなかりき ［一三八二］忍ぶ夜を哀とおもへ空の月 行助 ［一三八三］あふはうれしき春にこそあれ ［一三八四］忍ふ夜をしれはや月は霞むらん ［一三八五］ゆけはあまたにあへる里人 ［一三八六］忍ひかねまたねぬよはに起出て 心敬 ［一三八七］行へをとはゝいかゝ答へん ［一三八八］思ひわひ我名をかへて忍ふよに ［一三八七］さしていはぬそをしへなりける ［一三九〇］尋ぬやと君か宿をかくすらん 專順 ［一三九一］もしかはりなは何とかこたん ［一三九二］をしへつる言葉はかりに宿とひて 行助 ［一三九三］心の道やをしへならまし ［一三九四］妹かりにゆけはなみたの先たちて 賢盛 ［一三九五］猶そぬれそふ歸るさの袖 ［一三九六］思ひ佗ゆけとも人はあはぬよに 宗砌 ［一三九七］おもふこゝろのなとちかふらん ［一三九八］行と來と同し戀路によは更て ［一三九九］神のめくみをうることやいつ ［一四〇〇］はかなくて難面中を祈る世に 專順 ［一四〇一］めくみのあらは身もたちぬへし ［一四〇二］あはぬせに水のかしはのうらめしや 賢盛 ［一四〇三］袖ほしあへすさくらちる陰 ［一四〇四］花にこそ契りし人のうつろひて 行助 ［一四〇五］はかなやこゝろ何たのむらん ［一四〇六］風の雲嵐の花を契りにて 心敬 ［一四〇七］まきこむる袖の梅か香吹風に ［一四〇八］花のちきりは妹もとかめし 賢盛 ［一四〇九］此あしたより人やかはらん ［一四一〇］頼れぬ露のちきりに秋は來て 行助 ［一四一一］あとなしことになれるあらまし ［一四一二］かけこしは夕の雲を契りにて 智薀 ［一四一三］おもふもむなし兼言の末 ［一四一四］契よりきのふの雲は跡見えて 心敬 ［一四一五］なみたすゝろにものおもふころ ［一四一六］契らすよたれに夕のうかるらん ［一四一七］人をまつ日のいくか過らん ［一四一八］後の世も同し道にと契きて 行助 ［一四一九］おもへはいのちをしからぬ中 ［一四二〇］後の世とちきるをふかき頼みにて ［一四二一］ふたり消んとたれおもふ覽 ［一四二二］末長き契りに後の世をかけて 賢盛 ［一四二三］あはさらましと何おもふらん ［一四二四］契れ人尚後の世のあるものを 宗砌 ［一四二五］さま／＼にこそふたり成ぬれ ［一四二六］愚にや生れん後を契るらむ 心敬 ［一四二七］いつの契そ身には覺えす ［一四二八］生れあふとはかり人をたのみきて 賢盛 ［一四二九］またすといひて忍ふくれかた ［一四三〇］明日しらぬ身にいく度の空たのめ 宗砌 ［一四三一］かはらしとのみあひおもふ中 ［一四三二］恨すよ神なるよはの空たのめ ［一四三三］けふも過ぬと我そおとろく ［一四三四］あた人はたのめし宿の前渡り 專順 ［一四三五］我身もくちぬこふる世もうし ［一四三六］かけてまつまへのたな橋朽ぬ間に 賢盛 ［一四三七］けふも過ぬと我そおとろく ［一四三八］あた人はたのめし宿の前渡り 專順 ［一四三九］けふも過ぬと我そおとろく ［一四四〇］あれはとて人のあはれむ命かは 行助 ［一四四一］身に猶たのめ君かことの葉 ［一四四二］僞のすゑをはかなきいのちにて 心敬 ［一四四三］なひくこゝろもうつろひやせん ［一四四四］たのましよ世は定なく人はうし 宗砌 ［一四四五］心ほそくもなるはこのくれ ［一四四六］明日まての身をたにしらす戀佗て ［一四四七］我はなき名を又歎くころ ［一四四八］戀しなんとはかりの世に住佗て ［一四四九］又も無名や身よりたゝまし ［一四五〇］戀しなん後をおもひの夕煙 行助 ［一四五一］人はこゝろのなとなかるらん ［一四五二］戀しなはむくふへきさへうき身にて 宗砌 ［一四五三］あはれもかけす尚そつれなき ［一四五四］此世にはあらしといふを問もせて 心敬 ［一四五五］おほつかなしや雲風の色 ［一四五六］まては猶はれぬ思ひの雨のくれ 專順 ［一四五七］あやめも見えぬ秋の夕暮 ［一四五八］月まつといへはなみたのあやにくに 智薀 ［一四五九］こゝろしをるゝ夕暮の雨 ［一四六〇］待ものをいてはといひしよはの月 能阿 ［一四六一］あはゝそ島のねをもかこたん ［一四六二］夢にさへ待人うとく目は覺て 宗砌 ［一四六三］道なきほとに雪のふるころ ［一四六四］心たにかよはゝ猶や待て見ん 專順 ［一四六五］かりねの床は夢も定す ［一四六六］端近くたのめし宿に待更て 心敬 ［一四六七］君か來ぬ夜をわひつゝそふる ［一四六八］幾度かねやへもいらてかこつ覽 專順 ［一四六九］やまぬおもひそなみたさきたつ ［一四七〇］更てこそ待もよはらめよひの雨 能阿 ［一四七一］あたに契し人のことの葉 ［一四七二］今こんのよはをは誰かかさぬらん ［一四七三］とはすとせめて餘所にもらすな ［一四七四］うらめしや待夜を誰とかたるらん 心敬 ［一四七五］かさねてとはゝ逢もこそせめ ［一四七六］待人をたのむゆふけのちかふ夜に 宗砌 ［一四七七］いつはりや夢のさはりと成ぬ覽 ［一四七八］とはれぬ門をたゝく松かせ ［一四七九］つれなやなとか知らす顔なる ［一四八〇］言葉にも心の松はあらはさて 能阿 ［一四八一］命をさへにかこつ戀しさ ［一四八二］とはれぬを待てふむしの名もつらし 行助 ［一四八三］雲吹風に月は出けり ［一四八四］秋更ぬいつまて人のまたるらん 宗砌 ［一四八五］あけおく戸ほそ月は入けり ［一四八六］待よひのいたつら伏に秋更て ［一四八七］朝夕ふかき袖の海つら ［一四八八］戀そ山待夜の塵やなりぬらん 能阿 ［一四八九］はらふたもとそなみたかちなる ［一四九〇］つもりきな待ていくよのとこのちり 宗砌 ［一四九一］たのめとていひしはかりの暮ことに ［一四九二］まちていくよのなかの月の月 ［一四九三］こぬ夜はゝとひしににたる月もなし ［一四九四］待そらあけて雲そわかるゝ 專順 ［一四九五］身をいたつらにいかゝなさまし ［一四九六］あへる夜もあるこそならひなからへよ ［一四九七］竹のすゑ葉はなひくとそみる ［一四九八］世をしらぬ人のこゝろはをれふさて 宗砌 ［一四九九］いまはの月そひとりかたふく ［一五〇〇］とへかしななみたのそこの袖の秋 能阿 ［一五〇一］月まつほとゝうたふあはれさ ［一五〇二］いかにせん人はとひこぬあきのくれ 行助 ［一五〇三］おもひやるにもあちきなの身や ［一五〇四］又やみむ新手枕の夜はの月 ［一五〇五］さためぬまくらかたる行すゑ ［一五〇六］君とみる月は中々なみたにて 心敬 ［一五〇七］なかれての世をなにちきるらん ［一五〇八］月もはや西になる此人のきて ［一五〇九］更行よはのこゝろくるしき ［一五一〇］かたるまの月をまくらの西にみて ［一五一一］おもふこゝろとほくつれゆく ［一五一二］かはらしの後の世まてをかたるよに ［一五一三］わかれてみれはあかつきそうき ［一五一四］あふ夢やさめぬうつゝに成ぬらん 智薀 ［一五一五］なのらすとても我としれ人 ［一五一六］うき中やむかふ時たにわするらん 心敬 ［一五一七］中につくすは言葉なりけり ［一五一八］へたてうき夜のころもを恨にて 宗砌 ［一五一九］はかなやこゝろおもひすてはや ［一五二〇］あふ夜さへ過しうらみに我なきて 心敬 ［一五二一］後とちきるをいかゝたのまん ［一五二二］あふ夜たにつひにこゝろのとけもせて 專順 ［一五二三］くやしやこゝろあちきなの身や ［一五二四］一夜ねし人にあさくもわかとけて 心敬 ［一五二五］おもひいつるはなとわするらん ［一五二六］今夜のみ絶にし人のとふもうし ［一五二七］あまりうき世を人にとはゝや ［一五二八］別てふことはたか身にはしむらん 賢盛 ［一五二九］おもひはしるにすめる世の中 ［一五三〇］そふとてもつひのわかれをいかゝせん 宗砌 ［一五三一］かこちてあかすなかきよのそら ［一五三二］しはしまて別やはてんいかゝせん 能阿 ［一五三三］たゝすむかけそ月に見えける ［一五三四］よしさらは歸るさいそけ名やたゝん 行助 ［一五三五］かゝる契はありて何せん ［一五三六］なくさめて餘所の歸さに問もうし 心敬 ［一五三七］なほもや夢の契り待見ん ［一五三八］殘る夜をいたつらふしの別路に 宗砌 ［一五三九］起てみつからむすふ五更 ［一五四〇］色つらきはなたの帶の衣々に ［一五四一］袖かうはしき人のうつり香 ［一五四二］衣々の夢にまきれぬ花もうし 智薀 ［一五四三］圓居する春の盃めくる間に ［一五四四］なみたをそゝく別路の袖 能阿 ［一五四五］いかて衣の玉は見さらん ［一五四六］泪にも哀はかけぬ歸るさに 心敬 ［一五四七］法を求むる人そかしこき ［一五四八］歸るさのあかつき起はなみたにて ［一五四九］月におとろく有明の春 ［一五五〇］とけてしも打ねぬ人に起別 賢盛 ［一五五一］おもふ程にはこゝろおくらす ［一五五二］衣々の道より我もかへる夜に 心敬 ［一五五三］なるゝそ夢の契りなりける ［一五五四］餘所に見し程は別も知ぬ世に 行助 ［一五五五］おもへは悲し身のうへの夢 ［一五五六］いつまてか人に別て殘るらん 專順 ［一五五七］たのめ置ても何にかはせん ［一五五八］命をも人をもしらぬ衣々に 心敬 ［一五五九］月みすは覺る夢をやしたはまし ［一五六〇］人の名殘のあかつきの鐘 宗砌 ［一五六一］夜ふかき床に人そ休らふ ［一五六二］まよへとや別の月はかすむらん ［一五六三］曉起に馴るゝよな／＼ ［一五六四］月そうきいく歸るさに殘るらん 心敬 ［一五六五］また名殘ある明仄の空 ［一五六六］月そ憂き幾衣々を送るらん ［一五六七］またふかき夜に殘る眤言 ［一五六八］たか爲に休らふ月そいそくなよ 智薀 ［一五六九］秋の色つれなき人にみるもうし ［一五七〇］よし別路は月もくらかれ 宗砌 ［一五七一］人なき庭はたゝ松の風 ［一五七二］歸るさに心ほそくもたゝすみて 心敬 ［一五七三］なみたの露そ消かてにおく ［一五七四］草も木も思ひの色の衣々に ［一五七五］霧にへたつる今朝の別路 ［一五七六］朝貌を見る間も人はとゝまらて 能阿 ［一五七七］うかりし人に露もみたれよ ［一五七八］別路の一むら薄かれやらて 心敬 ［一五七九］おもひやるにも袖は露けし ［一五八〇］とはゝやな別し宿の花すゝき 能阿 ［一五八一］きのふ今日こそ物おもひけれ ［一五八二］戀しさは別し後をはしめにて 賢盛 ［一五八三］人はこゝろをおきし別路 ［一五八四］消わひぬ朝の霜の後の暮 宗砌 ［一五八五］歸るさの物とや袖をぬらすらん ［一五八六］後のくれまて人はおもはし 專順 ［一五八七］別るゝ道の長き黒かみ ［一五八八］ねくたれの姿を人の見んもうし 賢盛 ［一五八九］おもひいかにと人なとかめそ ［一五九〇］ともかくもいはゝこゝろやあらはれん 專順 ［一五九一］うきもいかなる契りなるらん ［一五九二］とにかくにいひのかるれと名は立ぬ ［一五九三］何事か人の詞にもれぬらん ［一五九四］あひもあはすも名は立にけり 宗砌 ［一五九五］空さへつらき衣々の床 ［一五九六］數々に塵の立名をおもひ侘 賢盛 ［一五九七］くゆりわふれはなみたこそそへ ［一五九八］空燒の煙の末に名の立て 行助 ［一五九九］曇るをたのむ暮もはかなし ［一六〇〇］月にさへこゝろ置るゝ名の立て ［一六〇一］胸のおもひを人はしらすや ［一六〇二］うき名にはいひけたれてやもれぬ覽 能阿 ［一六〇三］ともに忍ふるひとにとははや ［一六〇四］果々はたか名の世には洩ぬらん 智薀 ［一六〇五］忍ふこゝろも今はよわりぬ ［一六〇六］問かしなうき名立ともいかゝせん 宗砌 ［一六〇七］かりそめなりし夢の別路 ［一六〇八］又こぬはうき身の程や見えつ覽 ［一六〇九］見まくほしきは君にこそあれ ［一六一〇］また來ぬはさらぬ別の跡に似て ［一六一一］むすふ夢にもつらき面影 ［一六一二］又もこすなりにし後の床荒て 能阿 ［一六一三］惜む別の後もたのます ［一六一四］手枕をかはさぬ秋に閨ふりて ［一六一五］つもるはうらみさては戀しさ ［一六一六］たのめしは跡なし事の雪の庭 宗砌 ［一六一七］憂事の數かと年は重りて ［一六一八］思ひの眞砂いはほともしれ 賢盛 ［一六一九］したの思ひそやるかたもなき ［一六二〇］さゝれ石のわれてあはんも知ぬ世に 能阿 ［一六二一］とはに逢見ん憂人もかな ［一六二二］年を經る戀の山松朽つへし 智薀 ［一六二三］衣手おもくしをれ來にけり ［一六二四］なけきこる戀の山賤我なれや 專順 ［一六二五］思ひの色を誰におほせん ［一六二六］戀すてふ事を重荷にくるしみて 賢盛 ［一六二七］みしかき夢に似たる別路 ［一六二八］玉の緒よ又も逢すは絶つへし 能阿 ［一六二九］おとろかしてはまたも問來す ［一六三〇］世になしといひてかはれる人はうし 心敬 ［一六三一］なけく思ひよ天地もしれ ［一六三二］國となり世となるよりの戀もうし 竹林抄卷第六 戀連歌下 ［一六三三］夕の露そたゝなみたなる　と云句に ［一六三四］我中にまた人しれぬ秋のきて 法眼專順 ［一六三五］別路になくさめにしもうつろひて ［一六三六］おふる葛葉もあきに逢ふ色 權大僧都心敬 ［一六三七］夜な／＼の泪の月に鴈なきて ［一六三八］眞萩露ちりものおもふころ 平賢盛 ［一六三九］おほろ月夜に袖そぬれそふ ［一六四〇］露をたにわするな消ん草の原 心敬 ［一六四一］よしやつらきもすまん世の中 ［一六四二］存命はおもひけりとやしられまし 賢盛 ［一六四三］こゝろの底はたえんとやする ［一六四四］つらさをもしらせすうへはつれなくて 專順 ［一六四五］いまかくこふる程そくるしき ［一六四六］もとの身の誰につらさをみせつらん 賢盛 ［一六四七］たゝ夢なれやいそくきぬ／＼ ［一六四八］諸共にみすしらすとやいひてまし 專順 ［一六四九］こやとは人にいつかひはれん ［一六五〇］いとふとも行て心は見まくほし 法印行助 ［一六五一］なくねあらはにきく人もなし ［一六五二］風たにもおもふかたより吹はこて 專順 ［一六五三］恨ある人やわすれてまたるらん ［一六五四］おもひすつれは雨のゆふくれ要あれ 心敬 ［一六五五］なみたよさのみ袖なひたしそ ［一六五六］物思ふ程をは見えん色もなし 宗砌法師 ［一六五七］（まつ人なくはたれかとふへき） ［一六五八］（おもはしをおもひかへしてしたふ身に） （心敬） ［一六五九］我まつ宿はこゝろさわかし ［一六六〇］思ひなき人はしつまり更る夜に 賢盛 ［一六六一］見めくらしけりよもの山々 ［一六六二］もの思ひまきれやすると宿出て 行助 ［一六六三］あはんあはしをさためぬもうし ［一六六四］心にもまかせはいかてものおもひ 專順 ［一六六五］たちゐにおつるなみたかなしも ［一六六六］夢になせ我おきふしの物おもひ 行助 ［一六六七］なかめわひぬるゆふ暮のそら ［一六六八］さりともとおもひななれそ我こゝろ ［一六六九］うはの空にも名こそ立ぬれ ［一六七〇］煙にもなすなよ忍ふ身の行へ 心敬 ［一六七一］やまそいつくも富士のしたなる ［一六七二］烟をは誰にくらへん我おもひ 專順 ［一七六三］又たちかへるおもかけもかな ［一六七四］たき物もおなしおもひの煙にて ［一六七五］おのかものとはなみたをそしる ［一六七六］袖にあるにほひは人の形見にて 宗砌 ［一六七七］われとつくれる罪はおそろし ［一六七八］その色をかりのまゆ墨はなやかに ［一六七九］（つくれるつみは身につもる物） ［一六八〇］（はてや雪うき黛のみたれかみ） ［一六八一］見初しをかはらぬ末の契りにて ［一六八二］おもふすちなれあくるくろかみ 賢盛 ［一六八三］別ても又あふ坂をたのむ世に ［一六八四］くしさす髮のあかすともしれ ［一六八五］露の間も心は行てそふ物を ［一六八六］こすのまよひにきゆるおもかけ ［一六八七］耳とむるは心引かた ［一六八八］面影もさらぬ鈎簾に立そひて 專順 ［一六八九］匂ふ櫻のおくふかきかた ［一六九〇］誰となき鈎簾のおもかけ花に見て ［一六九一］まれなる中は新まくらかも ［一六九二］人を見し夢さへ花にさめやらて 智薀法師 ［一六九三］かりそめにみしこそ戀の初なれ ［一六九四］花にとひつる宿のおもかけ ［一六九五］契おきしを人よわするな ［一六九六］今夜たにとはすは秋の月も見し 能阿法師 ［一六九七］今こんまてとたのむおもかけ ［一六九八］忘れしの人のまことや夜半の月 專順 ［一六九九］日くらしの啼聲凉し秋の空 ［一七〇〇］月まちてとそいひし言の葉 賢盛 ［一七〇一］一夜ねし片山もとの春の暮 ［一七〇二］ 忘れぬ夢路月にかすむな 智薀 ［一七〇三］わくれは野邊の露そみたるゝ ［一七〇四］月かけは袖のぬるゝをたつ 賢盛 ［一七〇五］秋の寐覺に我おもふ事 ［一七〇六］月ならてしらしな涙そらにみよ 專順 ［一七〇七］雲のかゝれる空そひさしき ［一七〇八］なかめわひぬとは人もしれ月もみよ ［一七〇九］あはんゆふへをかそへてそまつ ［一七一〇］憂中のわれたる月をなかめわひ 賢盛 ［一七一一］かけものふかくちるや藤かえ ［一七一二］見つゝとへたそかれ過るやとの月 能阿 ［一七一三］故郷なりし人もわすれす ［一七一四］なかむらんとおもふ月を形見にて 心敬 ［一七一五］いそきつる人の別の跡にねて ［一七一六］月はかたみとなるもうらめし 宗砌 ［一七一七］ こゝろも空にものおもふころ ［一七一八］なかむれは星の數々袖ぬれて 智薀 ［一七一九］あとこそしらね春の歸るさ ［一七二〇］有明にゆく／＼月の影もうし 賢盛 ［一七二一］秋風さむみ夜こそ深ぬれ ［一七二二］おもひ佗行は鴈なき月落て ［一七二三］おもふこゝろそ空にうかるゝ ［一七二四］鴉なく霜夜の月にひとりねて ［一七二五］なみたそひとり我にかすめる ［一七二六］浦やましまつ夜なからの歸鴈 賢盛 ［一七二七］わたるへき世のかきりしらはや ［一七二八］人こゝろまたあら鷹の手もふれす ［一七二九］犬さへつらき中のかよひ路 ［一七三〇］はしたかのかりの契に戀わひて 行助 ［一七三一］八重むくらなる中の言の葉 ［一七三二］夏蟲の音になく程を人とはて 賢盛 ［一七三三］いている人のしけき宮もり ［一七三四］うきなかやむしのしるしもかはる覽 ［一七三五］秋のこゝろに戀そまされる ［一七三六］うれへてもふたりきかはやきり／＼す 能阿 ［一七三七］夕時雨又袖さむくめくりきて ［一七三八］人こそとはね木の葉ちる宿 賢盛 ［一七三九］あらしもつらき秋のさ衣 ［一七四〇］なくなみたおつる木葉の露に似て 能阿 ［一七四一］つらき嵐の秋もふけけり ［一七四二］色替るこゝろ言の葉ちり／＼に 賢盛 ［一七四三］うきたるこゝろよるかたもなし ［一七四四］言の葉をうたかひおほく聞おきて 專順 ［一七四五］たゝありなしの人の言の葉 ［一七四六］玉章を墨つきうすく書けちて ［一七四七］そのまゝとはぬ人はうらめし ［一七四八］憂中に唯一度のふみを見て ［一七四九］はてはなみたや海となるらん ［一七五〇］愚なる筆はおもひをあらはさて 宗砌 ［一七五一］またかきくらすなみたとをしれ ［一七五二］玉章につくさぬ筆をうちおきて 專順 ［一七五三］つかひもおもふ程はしらせし ［一七五四］玉章に筆のかきりは書やりて ［一七五五］すてつる後は身こそやすけれ ［一七五六］玉章を手にとる程はたのみにて 宗砌 ［一七五七］かへしておもへ思ふはかなさ ［一七五八］我やもし此玉章のひとたかへ ［一七五九］何事もむかへるかへに破はや ［一七六〇］きく耳かなししのふ玉章 心敬 ［一七六一］おもひもあへすいまの音信 ［一七六二］雨風の夕にしのふふみを見て ［一七六三］たゝすをたのむいつはりもかな ［一七六四］われにはとおもはぬ文をおとろきて 賢盛 ［一七六五］いひそめし身を恨てもなく泪 ［一七六六］かへすをきみかふみになさはや ［一七六七］かた／＼になる中道は憂し ［一七六八］打とけぬこゝろはしたの帶に似て 宗砌 ［一七六九］夏のくる南の風や匂ふらん ［一七七〇］かたみの帶のみしか夜の空 心敬 ［一七七一］はけしくなれは風そ身にしむ ［一七七二］扇のみむなしきねやの形見にて 宗砌 ［一七七三］笛竹の一夜そひねの後の暮 ［一七七四］あふ事いかにかはる中のを 賢盛 ［一七七五］ぬるかたを同し心に契おき ［一七七六］ほす夜もかなやとふのすかこも ［一七七七］月すみわたり松風そふく ［一七七八］見し人は露なこりなく夢覺て 專順 ［一七七九］しらすよ我身いつちたのまん ［一七八〇］いまこんと契し夢の歸る夜に ［一七八一］きくはかりにてそはぬかなしさ ［一七八二］夢にゆく我をや鐘の歸すらん 心敬 ［一七八三］かすむなみたの末もおほえす ［一七八四］ほの見えし夢の中はに鐘聞て ［一七八五］おもふかたよりふく風もかな ［一七八六］夢もたゝあふとみえすは何かせん 專順 ［一七八七］面影は我身はなれぬ情とや ［一七八八］よな／＼夢そまくらならふる 賢盛 ［一七八九］ひとのまことは身にもおほえす ［一七九〇］ねぬる夜のうつゝにとへは夢覺て 宗砌 ［一七九一］いまはのこゝろみたれすもかな ［一七九二］見し夢かとはかりたとる人のきて 心敬 ［一七九三］なみたの外の手枕はなし ［一七九四］黒髮をかきやる夢のさむる夜に 專順 ［一七九五］枕にはちよしるとこそいへ ［一七九六］まとろむを夢にとひくる人やみん 心敬 ［一七九七］閨に吹來る山の秋風 ［一七九八］涙ふり雨音信て長き夜に 智薀 ［一七九九］木の葉つくして冬は來にけり ［一八〇〇］さのみなと涙の袖にしくるらん 能阿 ［一八〇一］人にはいはす物おもふくれ ［一八〇二］戀しさのいかてなみたにつけつらん 賢盛 ［一八〇三］こぬ秋風のしのふにそふく ［一八〇四］戀佗るこゝろの露やみたるらん ［一八〇五］みきりひたりにわかつあらそひ ［一八〇六］やるかたも涙をのこふ袖ぬれて 宗砌 ［一八〇七］まなく落くる瀧津しら浪 ［一八〇八］泪には袖のせはきもよもしらし 能阿 ［一八〇九］しらはくるしき海やなからん ［一八一〇］みせはやな泪のしたのよるの床 宗砌 ［一八一一］憂身をすては人にしられし ［一八一二］戀はたゝ我かたふちとなるものを 能阿 ［一八一三］戀のやつこをあはれともしれ ［一八一四］おもひにはいかゝ生田の恨わひ 賢盛 ［一八一五］へたつる中は霧さへもうし ［一八一六］あふくまの名をたにのこせ涙川 專順 ［一八一七］まつ程のとふのすかこもみふにねて ［一八一八］袖にせかはやあふくまの川 能阿 ［一八一九］かはりゆく世やきのふなるらん ［一八二〇］淵を瀬になす人もかななみた川 宗砌 ［一八二一］かきりもなみたいかてつくさん ［一八二二］わか恨海の千ひろもふかからて 賢盛 ［一八二三］いりてもくるし戀の山道 ［一八二四］みるめなきかつきやせまし袖の海 專順 ［一八二五］くるしき袖に浪もかけけり ［一八二六］かれぬるか人もこぬみのはまつゝら ［一八二七］唐船の夜半の行末 ［一八二八］ぬれわふとつけよや袖のみなと風 ［一八二九］おもはぬものをなとよふこ鳥 ［一八三〇］なこそとて此關すゑし人もうし 智薀 ［一八三一］身にはいつくのたれをたのまん ［一八三二］人毎に憂中ことをいひそへて 賢盛 ［一八三三］おもへは今に似たるいにしへ ［一八三四］たえねたゝみすしらさりし中そかし 心敬 ［一八三五］くるゝかたその末もしられす ［一八三六］よるいとのむすほゝれつる中たえて 宗砌 ［一八三七］見はてぬ夢そ行へはかなき ［一八三八］恨わひぬれは松風おとつれて ［一八三九］こゝらの年にあへるうれしさ ［一八四〇］つれなきをなかはゝうらみ思ひわひ 專順 ［一九四一］わすられぬこそおもひとはなれ ［一九四二］誰なれはうらみて後もまたるらん ［一九四三］せめては餘所のかへさにもとへ ［一九四四］ふた道のうらみも絶て戀しきに 心敬 ［一九四五］こふるやいつの契なるらん ［一九四六］恨つるこゝろのすゑはあともなし 專順 ［一九四七］たゝ夢はかりあふは逢ふかは ［一九四八］恨こしいたつらふしの夜をかさね ［一九四九］しらすつれなきいのちいつまて ［一九五〇］人は身を恨よとてやいとふらん 宗砌 ［一九五一］とへやなみたの雨のくれかた ［一九五二］身をしるも人にはうらみあるものを 行助 ［一九五三］くる人なしの宿そふり行 ［一九五四］伊勢の海やおふのうらみを身に積て ［一九五五］石見のうみのかはるなみかせ ［一九五六］人心うらのあらしほ松こえて 心敬 ［一九五七］のちのゆふへをさためぬもうし ［一九五八］見つゝとへ月もや人をうらむらん ［一九五九］契つる人はとひこてあくる夜に ［一九六〇］身をこそしらめ月はうらみし 能阿 ［一九六一］おもひゆゑ夕とゝろきも憂物を ［一九六二］身のくせなれやさのみうらみし 心敬 ［一九六三］たれとても又つひのかりの身 ［一九六四］うらみしよ人やは人にそひはてん ［一八六五］なみたは露と袖におくなり ［一八六六］うき人の忘れかたみはうらみにて 宗砌 ［一九六七］ぬるゝ袖をやつゝみはてまし ［一九六八］恨をも世のうき事にいひなして 專順 ［一九六九］心よりいはぬうき名やもれつらん ［一九七〇］世はうらむへきことわりもなし 宗砌 ［一九七一］心なしやの身もふりにけり ［一九七二］いひ出ぬうらみに年を送り來て 賢盛 ［一九七三］よし野のおくは岩のかけ道 ［一九七四］おくれしといひしをかたき契にて 宗砌 ［一八七五］ちきりも夢となるそかなしき ［一八七六］なきあとに行末たのむ文を見て 心敬 ［一八七七］名もくちはつる物にありけり ［一八七八］しみのすむ文をむなしき形見にて 竹林抄卷第七 旅連歌 ［一八七九］かへる道をや花にたのまん　と云句に ［一八八〇］ゆく人に春の柳を今朝をりて 智薀法師 ［一八八一］いつの暮とかしひてたのまん ［一八八二］いまはとてなさけすゝむるはなむけに 平賢盛 ［一八八三］今を名殘りのかりやゆくらん ［一八八四］故郷の秋しも旅にわれ出て 法印行助 ［一八八五］いかはかり旅行袖のしをれまし ［一八八六］いつれはしのふけふのふるさと 能阿法師 ［一八八七］わかれし跡の床もなつかし ［一八八八］今夜より旅ねやすらんみやこひと 行助 ［一八八九］雲の外には鴈もなくなり ［一八九〇］梓弓いる月影に旅たちて 能阿 ［一八九一］のちのあしたにあへるくやしさ ［一八九二］旅ねせしかた山櫻ちり過て 智薀 ［一八九三］あこかれあかす秋のよな／＼ ［一八九四］旅ねする紅葉の山のうち時雨 賢盛 ［一八九五］いつくにも曇とみえす月はれて ［一八九六］秋の夜ふくる峯のかりふし ［一八九七］うき世のやとは人もとひこす ［一八九八］いつくにかともなひはてん夜はの月 能阿 ［一八九九］わか身にたのむ行末もかな ［一九〇〇］かへりこん事もさためぬ旅の空 宗砌法師 ［一九〇一］露のなさけもあれなおなし世 ［一九〇二］見すしらぬ人に宿かる雨の暮 ［一九〇三］たま／＼あへる法の言の葉 ［一九〇四］駒とめておなし宿かれ旅の友 ［一九〇五］こゑ／＼かはすひとの宿々 ［一九〇六］旅の暮のる駒いはえ犬ほえて ［一九〇七］詞の言の葉も友となりけり ［一九〇八］旅にてはむまやのをさもうとからす 能阿 ［一九〇九］さのみは人をいかゝとめまし ［一九一〇］山かけの旅のやとりはちひさくて ［一九一一］こゝろつくしの旅の行末 ［一九一二］宿いては又やしくれんそらの雪 權大僧都心敬 ［一九一三］この山もとは眞柴たになし ［一九一四］秋さむし煙もたてぬたひの宿 智薀 ［一九一五］こゝろへたつなわかれ路の末 ［一九一六］けふまてもなれしそ契旅の友 行助 ［一九一七］賤士かやのまへを過行旅の道 ［一九一八］宮古出てあはれをもしる ［一八一九］忘れやすると待そわひぬる ［一八二〇］都人いてし日數をかそへ來て ［一八二一］かなしや戀し夢にたに見す ［一八二二］旅は秋故郷いかにあれぬらん 宗砌 ［一八二三］いつとたのめはかほと憂からし ［一八二四］かへるへき日もかきりなき旅にきて 法眼法師 ［一八二五］空行雲のまよふ身はうし ［一八二六］たか里も見えぬ高峯を越え佗て 法眼專順 ［一八二七］むかしの夢の面影もうし ［一八二八］あしたには雲ゐる峯の旅まくら 宗砌 ［一八二九］かへりて見はや春のふるさと ［一八三〇］なみたにやおほろ月夜の旅まくら 專順 ［一八三一］山やたえ／＼あけわたるらん ［一八三二］かり枕夢のうき橋あともなし ［一八三三］おもふとほしあとのふる里 ［一八三四］旅枕草となみとにへたて來て 能阿 ［一八三五］こゝろのなすやさま／＼の道 ［一八三六］夢にたに野山を過る旅まくら 專順 ［一八三七］誰にちきりをむすふともなし ［一八三八］里の名もしらぬ野中の草枕 宗砌 ［一八三九］都の山はなとかすむらん ［一八四〇］月ほそき草の枕に春くれて 智薀 ［一八四一］かりそめに草引むすふ野への庵 ［一八四二］たひとはみるやまくらとふ月 賢盛 ［一八四三］こゝろつくしの旅に出つゝ ［一八四四］故郷もさそ雨の夜の草枕 宗砌 ［一九四五］そなたの夢に我やゆかまし ［一九四六］古里もおなしの中の草枕 專順 ［一九四七］末もつゝかぬふる里の道 ［一九四八］草枕夢の中半に目はさめて ［一九四九］太刀さけはきてやすむ旅人 ［一九五〇］故郷の夢やつかの間ひとねふり ［一九五一］たひねの枕月そかたふく ［一九五二］故郷になみたつたへよ秋のかせ ［一九五三］かりねのまくら夢たにもとへ ［一九五四］故郷の人もやひとりあかすらん 行助 ［一九五五］たゝわれひとりのこるへきかは ［一九五六］人はみなたひたつ里にしはしねて 智薀 ［一九五七］うすくそのこる袖の梅か香 ［一九五八］山里に一夜はかりのかりねして 專順 ［一九五九］池になくひとりのをしを身にしりて ［一九六〇］旅ねかなしき冬の山さと 心敬 ［一九六一］人のさとわく木々のむら立 ［一九六二］かりねせし野邊のをちかた明る夜に 專順 ［一九六三］おなしなかれをむすふ里々 ［一九六四］涙なと旅ねの夢をしたふらん 心敬 ［一九六五］古里は野にふく風の舍りにて ［一九六六］たひねの夢はやすくさめけり 宗砌 ［一九六七］山路の庵におくる年月 ［一九六八］旅枕ひと夜も明ぬ雨きゝて 心敬 ［一九六九］はやくのことをおもふ曉 ［一九七〇］わたりせん河音たかし夜の雨 專順 ［一九七一］みるもかなしや別ゆくかけ ［一九七二］旅人のあさ川わたる袖ぬれて 宗砌 ［一九七三］岩もる水のすさましき山 ［一九七四］あふ坂や關のを川のあさ渡り 心敬 ［一九七五］渡るを河の水そにこれる ［一九七六］旅人の關のこなたに待つれて 能阿 ［一九七七］言の葉の通ふはかりを頼む身に ［一九七八］ふねよふゆへ川風そふく 宗砌 ［一九七九］ありなしはさためかしな法の道 ［一九八〇］河のむかひに夜船よふ聲 能阿 ［一九八一］水の月手にとるはかり影深て ［一九八二］夜舟の棹の音のさやけさ 心敬 ［一九八三］霜夜そ水の月もさやけき ［一九八四］舟よはふあかつきかたの淀の里 專順 ［一九八五］野をゆく人は遠くこそなれ ［一九八六］淀川やくたる小舟のはやき??に 行助 ［一九八七］中にかけはや夢のうき橋 ［一九八八］小舟まつ夜の河邊の旅まくら ［一九八九］薪こる男のかよふ山かけ ［一九九〇］朝夕におくるや風夕船の綱手なは 專順 ［一九九一］くるしきものは此世なりけり ［一九九二］わたりする朝夕船の綱手なは 專順 ［一九九三］けふ幾日雪けは人をまたすらん ［一九九四］はる行水にわたる川舟 賢盛 ［一九九五］ひとりそぬるゝ秋のころも手 ［一九九六］夕霧に舟さし歸るわたし守 能阿 ［一九九七］五月雨ふれはまさる川水 ［一九九八］渡し守舟にいくかをおくるらん ［一九九九］こかれいてなんことはくるしな ［二〇〇〇］見すしらす此友ふねにあひ乘りて 宗砌 ［二〇〇一］哀にもおとろへけるよ翁さひ ［二〇〇二］ゆきゝいよ／＼とほき舟みち 賢盛 ［二〇〇三］いそくこゝろをつなく古さと ［二〇〇四］興津舟そらにからろを鴈啼て 智薀 ［二〇〇五］あさゆふ雲そたちかはりける ［二〇〇六］風ならてこゝろあてなき興津舟 ［二〇〇七］猶とほさかる中はうらめし ［二〇〇八］古里の山たに見えよ興津舟 行助 ［二〇〇九］月出ぬ山にこゝろのさき立て ［二〇一〇］おきこくふねのたとるさ夜中 能阿 ［二〇一一］人はしらすやかゝるうき暮 ［二〇一二］友ふねもはなれ小島の興津浪 宗砌 ［二〇一三］朝霧かくれのこるあり明 ［二〇一四］秋風に島こきいつる舟見えて ［二〇一五］えそのたのまれぬ命兼言 ［二〇一六］おもひやれ千島つたひの船の道 ［二〇一七］うきたる身とていつち行覽 ［二〇一八］漕つれし夜舟の月はかたふきて 智薀 ［二〇一九］なほさりの玉章ならはとめしとや ［二〇二〇］たひのつてをもいとふはやふね 心敬 ［二〇二一］かはしもはてぬ言の葉の末 ［二〇二二］なた過る旅の友ふね漕ちかひ 宗砌 ［二〇二三］くるゝまてには身をもたのます ［二〇二四］朝ほらけ舟行あとの浪をみて 心敬 ［二〇二五］さとらすは法のさはりと成やせん ［二〇二六］ふねに風見るおきのうき雲 ［二〇二七］おもはに雲そ空に見えたる ［二〇二八］こきかへれ風のあやしき舟の道 ［二〇二九］移り行宿は心もとゝまらす ［二〇三〇］山路のあらし舟のうらかせ ［二〇三一］麓に來てはその山もなし ［二〇三二］松原にいりぬる磯のとまりふね 智薀 ［二〇三三］いり江を廣みうかふ鴛鴨 ［二〇三四］舟つなき人は歸てふる雪に 賢盛 ［二〇三五］里かとおもふすゑの一むら ［二〇三六］遠き江の舟よりのほるうす煙 心敬 ［二〇三七］難波の海にむかふ彼のきし ［二〇三八］わたのへや大江の小舟こき出て 宗砌 ［二〇三九］君かこゝろよとる人はたれ ［二〇四〇］入舟のかちおとすなり室の海 ［二〇四一］うすき衣のしろき天人 ［二〇四二］漕よする舟のかとりの浦の名に 專順 ［二〇四三］大和路の山もはるかに暮そめて ［二〇四四］もろこし舟そたのむそらなき 心敬 ［二〇四五］おくるもとほきあとの年なみ ［二〇四六］山見えぬもろこし舟のわたの原 宗砌 ［二〇四七］つひに行へき道そ西なる ［二〇四八］舟とむる唐人のつくしかた ［二〇四九］我さよころもぬれつゝそうき ［二〇五〇］おもひやれ浪路に人を松浦ひめ ［二〇五一］又さわきゝぬ葛のうら風 ［二〇五二］浪のまのありその浜路いそく日に 專順 ［二〇五三］はまゆふなみの幾重こゆらん ［二〇五四］三熊野の浦めつらしく山をみて 能阿 ［二〇五五］ころもほすへき宿をとはゝや ［二〇五六］都よりさほの大和路たとり來て 專順 ［二〇五七］法にもいるやしきしまの道 ［二〇五八］はるかなるかた岡のへにつかれきて 能阿 ［二〇五九］けふりの外は月そさやけき ［二〇六〇］あつまのや草のまくらの露ふけて 智薀 ［二〇六一］おとすなみたも宿やなからん ［二〇六二］枕かるゐなのさゝ原冬かれて 心敬 ［二〇六二］いかなるくまにかりほさしてん ［二〇六四］秋寒きすかのあらのゝ旅の暮 ［二〇六五］おもひあまるをいつかしられん ［二〇六六］枕かる野路のしの原月まちて 能阿 ［二〇六七］くへき宿かとたのむさゝかに ［二〇六八］八橋のゆくてにとほきたひの道 賢盛 ［二〇六九］うつゝといふもたゝ夢の中 ［二〇七〇］都出ていく夜旅ねのうつの山 行助 ［二〇七一］さめやすき夢のおもかけ中々に ［二〇七二］かりねくやしきさ夜の山風 ［二〇七三］つかのほとりにかよふ草かり ［二〇七四］手にもたる鎌倉山を越なれて 賢盛 ［二〇七五］むかひ行關路の末やかゝみ山 ［二〇七六］あしから越てしるきふしのね 行助 ［二〇七七］宿かる山の杉のもとたち ［二〇七八］あしからや岩ふむ道に日は暮て 心敬 ［二〇七九］旅立し古卿人をまつ暮に ［二〇八〇］山路は雲のかへるをそみる ［二〇八一］枝より露のつたふ木の本 ［二〇八二］深山路は鳥のなみたに我ぬれて 心敬 ［二〇八三］行へもしらぬ風は冷し ［二〇八四］唐のとらも住へき野を分て 行助 ［二〇八五］ふもとの里に松風そふく ［二〇八六］わけつくす野は暮はてゝ人もなし 專順 ［二〇八七］かたへしくるゝ山のへの雲 ［二〇八八］里人はぬるともしらしたひの袖 ［二〇八九］つてにもまつといはすうらめし ［二〇九〇］遠くきぬ都の人やわするらん ［二〇九一］戀しやこゝろわくかたもなし ［二〇九二］遠くきぬ宮古はいつちたひの空 宗砌 ［二〇九三］草のまくらにあかす月の夜 ［二〇九四］かくてたゝ宮古ならはや旅の友 專順 ［二〇九五］とふかひなしやすこき秋風 ［二〇九六］暮ぬとてかけたのむ野のひとつ松 心敬 ［二〇九七］終に行道の此方のかりの宿 ［二〇九八］やすみし程をいそく旅ひと ［二〇九九］出舟をもよほす棹の音はして ［二一〇〇］とりあへぬまていそく旅ひと 能阿 ［二一〇一］身のうき事は旅にこそあれ ［二一〇二］國遠くゆけはしるへき人もなし 行助 ［二一〇三］われをあはれとおもひこそすれ ［二一〇四］さま／＼の人にしたかふ旅もうし 心敬 ［二一〇五］西にむかふそねふみちなる ［二一〇六］あつまより春を都にともなひて 智薀 ［二一〇七］又ねになれは床もなつかし ［二一〇八］かへるにも同し宿とふ旅の道 心敬 ［二一〇九］さてもはかなやいひし言の葉 ［二一一〇］先立をきけは宮古もいそかれす ［二一一一］すむへきかたと山そ見らるゝ ［二一一二］古里はまた近くなるたひの暮 宗砌 ［二一一三］こゝろさわかす中そらの雲 ［二一一四］古里にちかつく山の見えかくれ 賢盛 ［二一一五］御代のたからを運ふむまや路 ［二一一六］しら浪のたゝぬ山をは夜すきて 專順 竹林抄卷第八 雜連歌上 ［二一一七］言葉や松をはしめなるらん　と云句に ［二一一八］春たては人は千年を祝ふ世に 能阿法師 ［二一一九］ちきれる春の面影もうし ［二一二〇］岩水に雪を汲まて身は老て 權大納言都心敬 ［二一二一］言葉はかりのあらましはうし ［二一二二］身をいはふ初春ことに老の來て 宗砌法師 ［二一二三］星あらたまるとしは越けり ［二一二四］冬の水春の木かけに移り來て 平賢盛 ［二一二五］猶梅か香をしたふ木かくれ ［二一二六］年毎に去年を忘るゝ春もなし 能阿 ［二一二七］曇りかすめる峯の有明 ［二一二八］古寺の春の霜夜に鐘なりて 賢盛 ［二一二九］古きやしろに梅にほふころ ［二一三〇］雪薄きひはたのしのふかつもえて 心敬 ［二一三一］紅の日影そ靡く夕かすみ ［二一三二］いかなる洞に雪のこるらん 賢盛 ［二一三三］鶴のはやしも枯て目に見す ［二一三四］片山の霜夜のあしたうちかすみ 法眼專順 ［二一三五］たか心かくまて染し春の花 ［二一三六］かすむはやしの筆のうすすみ 智薀法師 ［二一三七］山守のこゝろの花を風もしれ ［二一三八］朽木のもとにかすむ柴の戸 專順 ［二一三九］花の頃おほえす日をや送るらん ［二一四〇］春草高し歸るふるさと 賢盛 ［二一四一］みるにこゝろのうつろひやせん ［二一四二］尋はや浮世の外の山さくら 專順 ［二一四五］山路をゆけはうくひすそなく ［二一四六］老の坂こえて相見る花もうし ［二一四七］身を捨てたに山はさためす ［二一四八］花さけはいつくも浮世いかゝせん ［二一四九］二度は人とならしと思ふ身に ［二一五〇］たゝ月に愛て花にくらさん 心敬 ［二一五一］うき身もつひに世にはとまらし ［二一五二］あらましは花散山をまつものを 智薀 ［二一五三］うき世の中よさもあらはあれ ［二一五四］ちらぬ花老せぬ人もなきものを 心敬 ［二一五五］ありしを夢にたのむはかなさ ［二一五六］人の世をみれは花こそつれなけれ ［二一五七］ゆふへの雲をなみたにそ見る ［二一五八］花も世のうれへの色にうつろひて ［二一五九］いつをかきりの心ともなし ［二一六〇］花も葉もおもへはくちぬ世の中に ［二一六一］花さくたねを殘す朝かほ ［二一六二］遠き世の春の桃園あとふりて 賢盛 ［二一六三］まとほのころも移り香もなし ［二一六四］春ははやむかしの今朝に夏のきて ［二一六五］いつをまことの色とたのまん ［二一六六］墨染にそめはやけふの衣かへ 專順 ［二一六七］かくれ家のかきねの梢しけれたゝ ［二一六八］世を卯花はちるもをしまし 法印行助 ［二一六九］待つる月のかゝる山の端 ［二一七〇］郭公こゝろくらへに夜はあけて 心敬 ［二一七一］ひまなきしつも君あふくなり ［二一七二］まつる日のものみに出る人おほみ 賢盛 ［二一七三］車のみきにのりしかへるさ ［二一七四］人のみる馬場のひをり時過て 宗砌 ［二一七五］くるゝ野原にひろき澤水 ［二一七六］植渡す田面の末はみとりにて 賢盛 ［二一七七］もすそゝぬるゝ歸る道しは ［二一七八］植渡す澤邊の田子の野を分て 專順 ［二一七九］あけわたりたる河水の色 ［二一八〇］鵜かひ舟かゝり程なくくたる夜に ［二一八一］月めくり庭鳥うたふ聲はして ［二一八二］關のこすゑの秋のやまかせ 智薀 ［二一八三］七夕のあふのちの秋かせ ［二一八四］日にたてぬ垣ねの梶の葉は落て ［二一八五］とししる星は七つ九つ ［二一八六］梶をとり菊をつむ日の秋毎に 宗砌 ［二一八七］手をあはするはうらかおもてか ［二一八八］ひたりみき分る小鳥のあらそひに 賢盛 ［二一八九］立むら雀さわくいろ鳥 ［二一九〇］小鷹すゑこゆみもつ人いさなひて 宗砌 ［二一九一］草葉そよめく五月雨のころ ［二一九二］小男鹿のわたる野原に日は暮て ［二一九三］ね覺夜ふかく猶やしくれん ［二一九四］秋の露おいのまくらをはしめにて 專順 ［二一九五］あかつきかたにむすふあか水 ［二一九六］なれこしをこん世の月もわするなよ 心敬 ［二一九七］今年もなかは過るふる寺 ［二一九八］身にそしむ老にたのまぬ飛鳥風 ［二一九九］いつの世に別そめてかわかるらん ［二二〇〇］冬にうつろふ野の宮のあき 專順 ［二二〇一］淋しく過る松の下かけ ［二二〇二］蜑もきけ磯の寢覺のさよ時雨 心敬 ［二二〇三］袖はけふりの香にそしみぬる ［二二〇四］冬こもる賤かふせやに梅開て 專順 ［二二〇五］かたるも聞もおもひてそなき ［二二〇六］いたつらに春秋くらすかた田舍 智薀 ［二二〇七］年々のおとろけとてやそはる覽 ［二二〇八］をしみかなしみうつる春秋 能阿 ［二二〇九］むかしをも今になしたる我心 ［二二一〇］かくても經ぬるしつかをたまき 智薀 ［二二一一］なへてかすみや山ひめのきぬ ［二二一二］たか爲にさらせる布そ瀧津浪 專順 ［二二一三］身のうへに見るもすさまし水の泡 ［二二一四］岩なみたかき瀧のしたみち 行助 ［二二一五］なかをいかてかさくるなる神 ［二二一六］雨すくるこなたかなたの峯の雲 宗砌 ［二二一七］消すやなみのうへのあわしま ［二二一八］まゆのことたなひく山は雲間にて 賢盛 ［二二一九］澤にそ山のかけもなかるゝ ［二二二〇］をのへよりさまよふ雲の末はれて 專順 ［二二二一］降積る雪の山もと暮る日に ［二二二二］かね一聲の遠の杉村 心敬 ［二二二三］松一むらに浦そ暮行 ［二二二四］遠き江の煙にくもる鐘の聲 ［二二二五］うき雲は日の入山に猶見えて ［二二二六］なみのうへなる興津しま松 能阿 ［二二二七］なれもやもめの鳥なくなり ［二二二八］風さわく夕山もとのひとつ松 宗砌 ［二二二九］とゝまりて名におふ宮は神さひぬ ［二二三〇］ならの下葉にのこるゆふかせ 心敬 ［二二三一］聞なれぬ鳥の音さひし谷の奥 ［二二三二］名もしらかしにましるときは木 智薀 ［二二三三］獸も君かこのときいてつへし ［二二三四］名も木たかしや桐にすむ鳥 賢盛 ［二二三五］よそめはそらにある世とそ聞 ［二二三六］陰高き森のはゝ木々風落て 專順 ［二二三七］身に何事をありとたのまん ［二二三八］ふりのこる我はゝ木々のかけもをし ［二二三九］すむ山人と身はなりにけり ［二二四〇］植置し庭の小松の陰ふりて 心敬 ［二二四一］しのふといふもなほさりの程 ［二二四二］小松さへおふる軒はの草かくれ 宗砌 ［二二四三］またしらぬ深山の奥をしめ置て ［二二四四］眞木たつ庭の夕暮の色 心敬 ［二二四五］こゝろの花よみるに替るな ［二二四六］古郷は軒の朽木を友として 能阿 ［二二四七］遠き山かとおもふうき雲 ［二二四八］軒にみし梢もくるゝ雨の日に 心敬 ［二二四九］人そうき何ゆゑ月もまたるらん ［二二五〇］となりなる木のおほふ我宿 宗砌 ［二二五一］床さむけなる雪のむら鳥 ［二二五二］風渡る竹よりをちのくるゝ日に 能阿 ［二二五三］此岸をはなるゝ後の世は遠し ［二二五四］さとにほりわけううるくれ竹 智薀 ［二二五五］うきしつみある我よ人の世 ［二二五六］此村のさかひの竹を風こえて 宗砌 ［二二五七］雨にやならんふく風の聲 ［二二五八］末なひく田中の竹に鳩啼て 心敬 ［二二五九］冬枯の野邊に淋しき色見えて ［二二六〇］夕日のしたの水の一すち ［二二六一］深山の川のさむくなる音 ［二二六二］夕されはわたる人なき瀬をはやみ ［二二六三］あたしこゝろは色このむひと ［二二六四］埋木のうへに消ぬる水の泡 能阿 ［二二六五］松をやうつむかけの高しほ ［二二六六］うきみるのはつかになひく浪の上 專順 ［二二六七］棹さす舟のくるゝ淋しさ ［二二六八］ふかき江の蘆の葉そよき降雨に 心敬 ［二二六九］稻葉の風の音そしつまる ［二二七〇］降雨のあしの丸やは戸を閉て ［二二七一］何事を夕の月におもふらん ［二二七二］雲と山とのあなたなるさと 專順 ［二二七三］何國をさしてかけとたのまん ［二二七四］ひまことに雨はふるやの板ひさし 宗砌 ［二二七五］花たち花の古郷はうし ［二二七六］匂ひなき鈎簾に夕の雨もりて 心敬 ［二二七七］袖さへぬるゝ道芝の露 ［二二七八］いにしへの宮のうち野の原を見て 宗砌 ［二二七九］月にやたれも道拂ふらん ［二二八〇］忍ひぬる御幸のかへさ夜をかけて 心敬 ［二二八一］床ちかゝりきとのゐする聲 ［二二八二］小車をふけぬる門に引いれて 能阿 ［二二八三］ゆく螢鈎簾のま遠く照すなり ［二二八四］たか乘るならし夜半の小車 賢盛 ［二二八五］ゆふへの道にまよふ小車 ［二二八六］夜るひかる玉をいつくにたつねまし 行助 ［二二八七］その神山に手向をやせん ［二二八八］家の風したふかつらををりわひて 能阿 ［二二八九］けになつかしきいにしへの人 ［二二九〇］學ふへきこゝろのおくを文に見て 專順 ［二二九一］わかるゝことはならはさらなん ［二二九二］はかなしな文を形見の師のをしへ 行助 ［二二九三］たのむもはかな文の言の葉 ［二二九四］忘れ草しけき庭のをしへにて 心敬 ［二二九五］うらみし文に又そむかへる ［二二九六］若き世にまなはぬ道はかひもなし ［二二九七］絲をかけたる袖のさゝかに ［二二九八］をしへあるもしの數々あらはれて 賢盛 ［二二九九］みるやたよりの文の言の葉 ［二三〇〇］たれありてむかしの道を教へまし 行助 ［二三〇一］おもひなくさむほとのはかなさ ［二三〇二］いりぬへき道をもしらて讀歌に 專順 ［二三〇三］薪をおへる人かとそ見る ［二三〇四］山賤をわかことの葉のすかたにて 心敬 ［二三〇五］つゝむ名も世にかくれなく成にけり ［二三〇六］むかしなからの大和ことの葉 宗砌 ［二三〇七］御階のもとに物申す人 ［二三〇八］君のめす歌をはるかに聞えあけ 賢盛 ［二三〇九］面影はひたりみきりに立そひて ［二三一〇］あはするうたのいにしへの人 心敬 ［二三一一］あふきもてきぬ遠き人の代 ［二三一二］敷島の道しつかなるそかの里 能阿 ［二三一三］捨えぬ身こそ袖はぬれけれ ［二三一四］たとるまに年は老にき歌の道 宗砌 ［二三一五］おもへはふみやなさけなるらん ［二三一六］武士の弓とる道はたけき代に ［二三一七］胸なる月にひかりそへはや ［二三一八］勢を身はひきとらぬあつさ弓 ［二三一九］三葉四葉の家そさかゆる ［二三二〇］武士のえひらの箭なみいろ／＼に ［二三二一］思ふねかひのはやきみたらし ［二三二二］はなつ箭のいたる所はこゝろにて ［二三二三］やすきかちにそけふはかゝらん ［二三二四］武士のたゝかふ場に身をわすれ 賢盛 ［二三二五］身を捨るこゝろはやすく無ものを ［二三二六］家をおもへはいさむものゝふ 心敬 ［二三二七］君につかへてなからへにけり ［二三二八］武士のいくたひ身をは捨つらん 宗砌 ［二三二九］うちのゝはらそうちはへて行 ［二三三〇］かちむちに馬場の人は名をあけて ［二三三一］むらの子ともの遠き歸るさ ［二三三二］かふ牛やはなちし跡をしたふらん 能阿 ［二三三三］ゆふへにはやくとまる庭鳥 ［二三三四］牛引て歸る里こそはるかなれ 賢盛 ［二三三五］くろきはかりは似たる牛の子 ［二三三六］あけまきのひたひの髮のかたみたれ 宗砌 ［二三三七］吹よはるいきの松風身にしみて ［二三三八］草かり笛の暮るやまみち 心敬 ［二三三九］はるかにも聞はつくしの國なれや ［二三四〇］ことの音かよふ須磨の山かけ 賢盛 ［二三四一］さそへや山のおくのまつ風 ［二三四二］かつらこそことそみるこゝちする ［二三四三］きゝつることそみるこゝちする ［二三四四］かきならす此あつまやに夢さめて 宗砌 ［二三四五］むせふそなみた袖におさへし ［二三四六］ひく琵琶のおとほろ／＼と手に鳴て ［二三四七］愛よと菊の花はさきけり ［二三四八］四の緒のこゝろひくなる天津人 賢盛 ［二三四九］松風やねふりをさますいしのうへ ［二三五〇］碁うち琴ひく人のさま／＼ 宗砌 ［二三五一］はなたち花のうちかをるかけ ［二三五二］仙人や碁にいきしにをわするらん ［二三五三］石のうへにも世をそいとへる ［二三五四］みたれ碁に我生死のあるを見て 心敬 ［二三五五］あらそへるこゝろの馬の乘ものに ［二三五六］かちたるかたのいさむみたれ碁 專順 ［二三五七］あとなしことのあらましのすゑ ［二三五八］手習にはしめの文字を書けちて 宗砌 ［二三五九］らてんのちくのもしのふる文 ［二三六〇］ふたあくる硯のはこ筆見えて ［二三六一］過しむかしを汲やしるらん ［二三六二］いるゝ繪のこゝろはむすふ玉手はこ ［二三六三］筆の跡みるうたの言の葉 ［二三六四］繪にかける色はまこともなきものを 賢盛 ［二三六五］霞や山をふかく見すらん ［二三六六］つくり繪に色とる筆の數そへて 專順 ［二三六七］玉のをにせんおもかけもかな ［二三六八］ふた度とかへらぬ人を繪にとめて 智薀 ［二三六九］きも玉しひもそはぬ憂人 ［二三七〇］繪に移すむかしのすかたぬしやたれ 專順 ［二三七一］かはれる髮に霜やおくらん ［二三七二］ゐる鶴はかゝみのうらにあらはれて 賢盛 ［二三七三］とはれしみちそかたはかりなる ［二三七四］くたる世は占のはかせも稀にして 宗砌 ［二三七五］弓箭にあまたしることそある ［二三七六］むねあけに時日をとるははかせにて ［二三七七］露の數見る軒そあれたる ［二三七八］かれもせぬかはらの松の秋を經て 能阿 ［二三七九］煙のたつやすみなかるらん ［二三八〇］つくりなす瓦に鬼のかたありて 宗砌 ［二三八一］軒はともおもはぬはかりあれはてゝ ［二三八二］かはらに見るも鬼はおそろし 專順 ［二三八三］そこともしらぬ海の中路 ［二三八四］たれかみし名にこそ龍の都なれ ［二三八五］洞はたゝこけの緑にうつもれて ［二三八六］いしをゆかなる仙人のあと 智薀 ［二三八七］亂れ碁をうつその間にもこふありて ［二三八八］いしをもつくすあまの羽衣 心敬 ［二三八九］見れはつはめの一つれのこゑ ［二三九〇］石をうつしつくもふかく降雨に 賢盛 ［二三九一］ふかきちきりは末もかはらし ［二三九二］河つらに同し水くむ里みえて 宗砌 ［二三九三］せはきたもとをくたすあまの子 ［二三九四］おほうみ遠き鹽干にあさりして 智薀 ［二三九五］羽もやすめすさわく水とり ［二三九六］鱗の玉藻にあそふ程見えて 賢盛 ［二三九七］舟さすあとの水はすみけり ［二三九八］我影もしらすや釣のおきなさひ 行助 ［二三九九］こゝろありてはいつあかしかた ［二四〇〇］夜な／＼の釣の火ともす波のうへ 心敬 ［二四〇一］山をはなれて日のめくるかた ［二四〇二］松見れはなみにかたふく興津島 專順 ［二四〇三］なみにもしろしあけほのゝ色 ［二四〇四］舟遠き松にむら／＼鷺は寐て 心敬 ［二四〇五］色こそかはれ秋の澤水 ［二四〇六］紅のうき草かくれ鷺のゐて ［二四〇七］あせたる池に雨おつる見ゆ ［二四〇八］汀なる鷺の蓑毛に風たちて 宗砌 ［二四〇九］山かけめくる賀茂の川水 ［二四一〇］かさゝきのこの橋もとの木におりて 智薀 ［二四一一］思ひはなれんことやまつらん ［二四一二］籠の内に音をなくつるの年老て 能阿 ［二四一三］はなれてたてる松そさひしき ［二四一四］むかしたか手かひの鶴のおいぬらん 行助 ［二四一五］さしくみにつらき中ともいひかたし ［二四一六］手かひの鳥の籠に遊ふ聲 宗砌 ［二四一七］ねぬときなれやあかつきの秋 ［二四一八］わきてきけ今夜はかのえ猿の聲 ［二四一九］岩ほふむ道のかたはら水落て ［二四二〇］夜ふかき月に猿さけふこゑ 賢盛 ［二四二一］煙そのほる奥のすみかま ［二四二二］けた物のかける雲井は遠代に ［二四二三］奥ふかき道を教のたよりにて ［二四二四］犬のこゑするよるのやまさと 心敬 ［二四二五］たそかれときの春そ淋しき ［二四二六］一村のかすむさかひに犬ほえて 賢盛 ［二四二七］立わかれゆく人の數々 ［二四二八］日くるれは市路のかりや物さひて 行助 ［二四二九］人のかけなき里の淋しさ ［二四三〇］一村の野中の市の日も過て 心敬 ［二四三一］うきもつらきも里によりけり ［二四三二］朝市に世をわひ人の數見えて ［二四三三］神の御箭に人そたちさる ［二四三四］三輪山やあしたの市の杉の門 ［二四三五］すつるこそうけかたき身の望なれ ［二四三六］のむあちさけの醉のかなしさ 宗砌 ［二四三七］くちひるのゑみや詞の出ぬらん ［二四三八］さけのむしろはあかぬかたらひ 賢盛 ［二四三九］たひにしあれはなくさみもあり ［二四四〇］朝けもるしつか椎の葉燒を見て 宗砌 ［二四四一］里をはるかにいそく暮かた ［二四四二］きのふより猶おく山の木をこりて 專順 ［二四四三］長閑なる春の山水江に落て ［二四四四］柴つむ舟のひとりゆくみゆ 心敬 ［二四四五］ふるすの雉のほろゝとそ啼く ［二四四六］うつ音は草かくれなる畑あれて 宗砌 ［二四四七］いとなみのさてもはかなき身の行末 ［二四四八］うつふる畑のあはれ世の中 智薀 ［二四四九］きぬたをとほみひとり打音 ［二四五〇］古畑の麓のむらはかすかにて 心敬 ［二四五一］春は子日をいはふ年々 ［二四五二］しつかかふこのころとれる玉はゝき 能阿 ［二四五三］こゝろのうちをいつかはらはん ［二四五四］朝毎に床のちりとる玉はゝき 宗砌 ［二四五五］人にしられぬ身こそやすけれ ［二四五六］ことわさに名をのこしても何かせん 心敬 ［二四五七］いつれもあとをとめぬ世の中 ［二四五八］たれきけとはかなや名をも惜らん ［二四五九］むまやのをさそ髮白くなる ［二四六〇］春秋は程なき夢のひと夜にて 專順 ［二四六一］我身に似たる老のあはれさ ［二四六二］色見えぬこゝろもはてはよわりきて 心敬 ［二四六三］いつれか殘るなにかつねなる ［二四六四］物毎にあるはこゝろのしななれや 智薀 ［二四六五］風も日にみぬ山のあま彦 ［二四六六］物毎にたゝありなしをかたちにて 心敬 ［二四六七］水のうこくに風わたる見ゆ ［二四六八］人の身に五のかたちあらはれて 能阿 ［二四六九］ふしなからなる人の下帶 ［二四七〇］たゝならぬ月の日數にくるしみて 賢盛 ［二四七一］さもあらはあれとてなとか急く覽 ［二四七二］ひかりのかけそ人をおもはぬ 心敬 ［二四七三］見れは雪ふり月そのこれる ［二四七四］あけにけりきのふの夢は跡もなし 宗砌 ［二四七五］よわくなり行山風のすゑ ［二四七六］鐘遠き里には夢やのこるらん 心敬 ［二四七七］あらましの身におくるあはれさ ［二四七八］聞はてぬ夕の鐘に寐覺して ［二四七九］かねにそ遠きかたはしらるゝ ［二四八〇］野山にもこゝろのかよふ寐覺して 行助 ［二四八一］うさは日ことにまさる世の中 ［二四八二］いつゆきて岩ふみなれんよしの山 能阿 ［二四八三］とふ人まれの雪のふるさと ［二四八四］おくれしといりしは誰そよしの山 ［二四八五］とはれしとすめはうき世の外なれや ［二四八六］宮古なからのわひひとの宿 行助 ［二四八七］世にすむ身にはたゝこゝろあれ ［二四八八］靜なる舍りは山のおくに似て 專順 ［二四八九］むかしも憂身なしのはまし ［二四九〇］古里はおく山よりもさひしくて 宗砌 ［二四九一］霜にむしなく聲の淋しさ ［二四九二］人とはぬあさちか庭に日はくれて ［二四九三］鹿もなくなり蟲もなくなり ［二四九四］堪てすめ友なしとても草の庵 宗砌 ［二四九五］となりにすむそ老の友なる ［二四九六］かけ水に寐覺かたらふ草の庵 心敬 ［二四九七］（すむとはしるや世に遠き中） ［二四九八］（丸竹のかけ水うくる里つゝき） （賢盛） ［二四九九］あくるあしたの野への露けさ ［二五〇〇］草の戸はたちいつるさへ袖ぬれて 行助 ［二五〇一］しつかなる谷にも松は風吹て ［二五〇二］世のうきよりの山のさひしさ 宗砌 ［二五〇三］こゝろをあさくいかて見えけん ［二五〇四］すまはやの山松の戸をとひすてゝ 專順 ［二五〇五］あかつきかなし誰かねなまし ［二五〇六］山ふかみなれぬあらしをまくらにて 智薀 ［二五〇七］苅田のあとの庵のさひしさ ［二五〇八］山かけに人もむすはぬ水おちて 行助 ［二五〇九］けにかへらぬやいにしへの夢 ［二五一〇］さる事を見れはなかるゝ水に似て ［二五一一］消やらぬかしらの雪のますかゝみ ［二五一二］水にむかへはわれそうたかた 智薀 ［二五一三］うきにたふると山をきかせよ ［二五一四］谷の水峯のつま木をいのちにて 心敬 ［二五一五］ふかくこゝろをすます月かけ ［二五一六］庵しむるおくやま水をよるくみて 宗砌 ［二五一七］おもひみたるないく程の身そ ［二五一八］さひしとて住はなれめや山のおく 專順 ［二五一九］のる駒すくる前のたなはし ［二五二〇］旅人もたちによらぬ苔の戸に 心敬 ［二五二一］たゝにはきかし松風のおと ［二五二二］うらやまししつかにすめる峯の庵 專順 ［二五二三］いますむ山や捨し身のはて ［二五二四］思ふ事たえたる嶺にいほしめして 宗砌 ［二五二五］こゝろのかよふゆふへにそなる ［二五二六］たち出て都わすれぬ峯の庵 心敬 ［二五二七］わかすむ程や山をかくさん ［二五二八］峯の雲たなひく谷に庵しめて 宗砌 ［二五二九］ふる里人とわれもなりにき ［二五三〇］友もうしことなかたりそ山のおく ［二五三一］われたにいとふ我身なりけり ［二五三二］しられしの山をなみたの尋來て 心敬 ［二五三三］中々に忘ぬこゝろわすれはや ［二五三四］寢覺はかりにおもふやまさと ［二五三五］とむるを人のなといそくらん ［二五三六］獨さへすめはすまるゝやまさとに ［二五三七］このまゝにそへ又まつもうし ［二五三八］まれにとふ我山里のみやこひと 宗砌 ［二五三九］人もこす我身もゆかす深る夜に ［二五四〇］かねなるみねのかけのやまさと ［二五四一］たま／＼きてもいそくかへるさ ［二五四二］山里をこゝろなくてはとひかたし 專順 ［二五四三］あらんかきりやわれ人の道 ［二五四四］山里にかよふくち木のひとつ橋 心敬 ［二五四五］又袖ぬらす露そかなしき ［二五四六］山里に水くむ道の小笹はら ［二五四七］なくさめかねつ夕暮の空 ［二五四八］山里はことわりよりもさひしくて 宗砌 ［二五四九］おもへと世をはすてやかぬらん ［二五五〇］山里はとはんといひし人もこす 專順 ［二五五一］むかしの友のなにととふらん ［二五五二］名をかへてうき身を忍ふ山里に 心敬 ［二五五三］いまこんとしを花もわするな ［二五五四］山里の春のひかりに身はふりて 能阿 ［二五五五］音する風そ人たのめなる ［二五五六］里遠き深山かくれの柴の門に 行助 ［二五五七］嶺こう風に木葉ちるおと ［二五五八］柴の戸をとはゝなにとかこたへまし 專順 ［二五五九］西のむかへは人をえらはす ［二五六〇］山もとの柴のいほりに雲おりて 宗砌 ［二五六一］暮そむる雲の絶まに月見えて ［二五六二］峯の嵐にむかふ柴の戸 專順 ［二五六三］くちたる橋そたえ／＼になる ［二五六四］柴の戸を世わたる人は尋ねこて 竹林抄卷第九 雜連歌下 ［二五六五］つまとふ鹿の聲そふけゆく　と云句に ［二五六六］高砂や松に尾上の風落て 權大僧都心敬 ［二五六七］老て御幸にあふやうれしき ［二五六八］いにしへのをしほの山の小松原 宗砌法師 ［二五六九］戀しさのふたつなきこそかなしけれ ［二五七〇］松をかたみの志賀のふるさと 心敬 ［二五七一］行舟おそき志賀のさゝなみ ［二五七二］唐先の松吹風ははつかにて 法印行助 ［二五七三］言の葉のくちぬを岩に書つけて ［二五七四］松の本高き山しなの山 法眼專順 ［二五七五］なき跡に形見の石をきさみおき ［二五七六］こけのみ深し山科のみや 心敬 ［二五七七］わか世はなにゝこゝろとまらん ［二五七八］すか原や誰かふしみの夢うつゝ 能阿法師 ［二五七九］つもる思ひはうき名とり川 ［二五八〇］これや此ちりもはらはぬ床の山 宗砌 ［二五八一］ゐてのわたりの雪のあけほの ［二五八二］ひとりぬる鷺坂やまやさむからし ［二五八三］思ふあたりを雲なへたてそ ［二五八四］山鳥の長岡の邊に妻こめて 能阿 ［二五八五］いもかあたりそはなれやられぬ ［二五八六］かけ深き美豆のゝ森の雨やとり 行助 ［二五八七］田かへす人の袖そかすめる ［二五八八］いそのかみ布留の山もと雨はれて 宗砌 ［二五八九］木のもとつたふつくはねの道 ［二五九〇］村雨のしつくの田井の名もしるし 行助 ［二五九一］した帶も袂の露にぬれつへし ［二五九二］むすひもすてぬ井手の玉水 能阿 ［二五九三］よねをひるこゑはあられと替りけり ［二五九四］箕面のおくの瀧のしら玉 專順 ［二五九五］杉の木の間に雪そ見えたる ［二五九六］明わたる横河のをちのひらの山 心敬 ［二五九七］都を捨し山もすみうし ［二五九八］思ひやれ横河の峯のあきの暮 ［二五九九］面影を忘れぬまゝにかさねきて ［二六〇〇］大ひえいくつたかきふしのね 專順 ［二六〇一］語るへきことわりもなし夢うつゝ ［二六〇二］宇津の山邊にむかふ不二のね 智薀法師 ［二六〇三］はれたる雪は夏の不二の峯 ［二六〇四］武藏野のみとりの末や天の原 ［二六〇五］松をたよりにかへるうら舟 ［二六〇六］橋たてや蜑のみるめをわかかりて ［二六〇七］霞かくれにうをそあつまる ［二六〇八］行て見んのほるは遠き龍の門 賢盛 ［二六〇九］舟のいり江に梅にほふころ ［二六一〇］日はにしの水海とほく雨はれて ［二六一一］雪のかゝるも青きさゝはら ［二六一二］興津浪よせてはゐなのみなと山 行助 ［二六一三］神のいかきはこえんものかは ［二六一四］住吉の岸に音する興津なみ 宗砌 ［二六一五］おなししらへをわくる四の緒 ［二六一六］あかし潟浪とを夜るきゝて 賢盛 ［二六一七］親のをしへのまことをそしる ［二六一八］夢ゆゑや須磨のうらみを忘るらん 心敬 ［二六一九］岩木そ山のおくの友なる ［二六二〇］釣舟もこぬみの浦のあるゝ日に 賢盛 ［二六二一］おきつしほ路は舟もとまらす ［二六二二］清見潟なみの關戸やあけぬらん 能阿 ［二六二三］きかぬときさへおもふあきかせ ［二六二四］もり佗る不破の關屋の雨露に 心敬 ［二六二五］山に佗しき猿の一聲 ［二六二六］葛城や岩のかけ橋あけわたり 專順 ［二六二七］年ふとも人はとはしと思ふ身に ［二六二八］杉の戸たゝく三輪の山かせ 宗砌 ［二六二九］なれても山のおくそさひしき ［二六三〇］松風にこゝろゆるせは袖ぬれて 心敬 ［二六三一］いつくの嶺かすみよからまし ［二六三二］尋しよ此世の外もなきものを ［二六三三］いつくに行も身こそうきたれ ［二六三四］こゝろたに捨なは世にすまはすめ 專順 ［二六三五］なきをおもふやおろかなるらん ［二六三六］此世にはなからふるこそうらみなれ 心敬 ［二六三七］度のあはれをかたりてそ行 ［二六三八］此世にてあふはわかれぬ道もなし ［二六三九］とはしとおもふ里はふりけり ［二六四〇］身をしれは此世もなき世いかゝせん 智薀 ［二六四一］又しくれ行なかそらの月 ［二六四二］さためなの世やさて何をたのまゝし 宗砌 ［二六四三］かり殘したるあしの一むら ［二六四四］袖ぬらすわか世の末はみしかくて 心敬 ［二六四五］老はつる身をも心になくさめて ［二六四六］千年も夢とおもふ世の中 專順 ［二六四七］よしあしとても幾程の身そ ［二六四八］世を背く門出は日をもえらふなよ 宗砌 ［二六四九］わくる岩ねの道は暮けり ［二六五〇］今日もたゝ衣をこけのあらまし 賢盛 ［二六五一］いまた衣をこけのあらまし ［二六五二］墨染のゆふへを袖の餘所に見て 智薀 ［二六五三］たれこの山の奥にすむらん ［二六五四］身をすつる心をたにもたつねはや 專順 ［二六五五］世の中の身にいつまてかかゝらまし ［二六五六］末しら雪のあらましのやま 宗砌 ［二六五七］老のまくらは夢そわかるゝ ［二六五八］昔せし我あらましははかなくて 能阿 ［二六五九］朝夕にさためなきこそうき世なれ ［二六六〇］身をは口ことにすつるあらまし 智薀 ［二六六一］いかなる世にかあはん行末 ［二六六二］憂身をも思ひなすてそまてしはし 宗砌 ［二六六三］深山のすみか時もしられす ［二六六四］をさまれる御代にもあはて捨身に 行助 ［二六六五］誰と見て我世の月を忘るらん ［二六六六］おもはぬ國に身をすつる人 ［二六六七］ゆく跡遠し空のうき雲 ［二六六八］いりぬへき山やいつくと身を捨て 專順 ［二六六九］ゆふへの色のうすすみの空 ［二六七〇］世をすて人わかふす雲をころもにて 宗砌 ［二六七一］鳥のすみ家になれる木隱 ［二六七二］おとろかす人もなきまて身を捨て 能阿 ［二六七三］契りおきてもあたの世の中 ［二六七四］とももはや忘れはてよと身を捨て 專順 ［二六七五］あれはいのちとおもふ行末 ［二六七六］惜つる身をなき物と捨はてゝ 宗砌 ［二六七七］夢より後もあき風そふく ［二六七八］山かけの露と消ねと捨る身に 智薀 ［二六七九］山わけころもほさんともせす ［二六八〇］いつくにも朽はくちねと身を捨て 宗砌 ［二六八一］すみのころもゝやつれはてけり ［二六八二］身をかくす後ははつへき人もなし 專順 ［二六八三］かりの世と聞も衣をうるほせり ［二六八四］人もすてすは身をなたつねそ ［二六八五］淋しくなりぬ山かけの庵 ［二六八六］うたて身に捨し心やよわるらん 心敬 ［二六八七］なけはなきぬる鶴のもろこゑ ［二六八八］親さへ子にいろけなく成ぬらん 宗砌 ［二六八九］戀しつらしそなみたまきるゝ ［二六九〇］かゝる身をなにとて親のそたてけん 賢盛 ［二六九一］おもひやるにもうきはのちの世 ［二六九二］おろかなる親にたに子はまさらめや 專順 ［二六九三］むくいおそろしうくつらきはて ［二六九四］老ぬれは親をおもはぬ身を佗て 心敬 ［二六九五］うたゝねよりのあかつきの夢 ［二六九六］たらちねのいさめしらるゝ身の老て 智薀 ［二六九七］しらぬ人にもなみた落つゝ ［二六九八］たらちねに似たるさへこそ戀しけれ 心敬 ［二六九九］うきたる此身よらんせもなし ［二七〇〇］父母のこひしき跡に年を經て 專順 ［二七〇一］後の世はとふへき道もなくなみた ［二七〇二］おくれてしるは親のあはれみ 智薀 ［二七〇三］人もこそゆけかた岡の道 ［二七〇四］世中をいなはやあはれ親もなし ［二七〇五］みせはやな心もいはすなくなみた ［二七〇六］親にはなるゝあとのみとりこ 心敬 ［二七〇七］いふことの末もつゝかぬ世中に ［二七〇八］なにおもふらんあそふみとり子 賢盛 ［二七〇九］このこゝろこそ佛なりけれ ［二七一〇］みとり子はまた思ひわく事もなし 心敬 ［二七一一］ほとなく三つの秋は來にけり ［二七一二］みとり子は露のうき身のはしめにて 宗砌 ［二七一三］なくさめおける末のはかなき ［二七一四］みとり子はかへらぬ旅をまたしらて 心敬 ［二七一五］いのちのあれは又なみたあり ［二七一六］捨し子を後にみるこそかなしけれ 行助 ［二七一七］たれかはすてゝやすき身といふ ［二七一八］子にそはぬ人も思ひをいたく世に 心敬 ［二七一九］いつのほとにか年はくれける ［二七二〇］うれへこし老の永日なかき夜に 宗砌 ［二七二一］まちしこゝろそ我ためにうき ［二七二二］春秋をむかふることに年老て ［二七二三］うき別こそ物ことにあれ ［二七二四］春秋のかたみにと老のつもりきて 能阿 ［二七二五］ましはりつらく殘る世の中 ［二七二六］花のもと紅葉のかけに身は老て 心敬 ［二七二七］古郷出し人をまつころ ［二七二八］しをれ行老のこゝろの花をとへ 智薀 ［二七二九］むかししのふの露そみたるゝ ［二七三〇］忘れ草おいのこゝろを種なれや ［二七三一］此世をおもふあきのはつかせ ［二七三二］一葉よりかろきは老の行末にて 心敬 ［二七三三］身にしら河の秋のあはれさ ［二七三四］老にける人のこゝろを月に見て ［二七三五］かけをたのむもあたの故郷 ［二七三六］山の端にかゝる日よりも身は老て ［二七三七］わかつらさのみまさりてそ行 ［二七三八］心なと去年の老よりよわるらん ［二七三九］しらてやかゝる身をたのむらん ［二七四〇］おろかにも餘所におもひし老はうし ［二七四一］春の日をたゝにおくらん身はつらし ［二七四二］老のこぬ間そ人の世の中 能阿 ［二七四三］うき身の袖そぬれとほりける ［二七四四］世中は老はつるまてやすからて 行助 ［二七四五］人もねさめはかゝるものかな ［二七四六］老てこそあはれをもしれいとふなよ 智薀 ［二七四七］こゝろのうちをいかてしらせん ［二七四八］かたりなは老のあはれやなからまし 心敬 ［二七四九］誰なれはふるき栖をたのむらん ［二七五〇］こゝろよ老か身になやとりそ ［二七五一］たゝとにかくにさわく世の中 ［二七五二］しら浪のからくもおいはなからへて ［二七五三］世をうきせにはなとかかゝれる ［二七五四］老のなみ人にこゆるをうらみにて ［二七五五］こすへきほとに年は暮けり ［二七五六］いかにせん我身にかゝる老のなみ 宗砌 ［二七五七］袖にあまるや我か音羽川 ［二七五八］せきいれておとす瀬もかな老のなみ 智薀 ［二七五九］すゑなる山は色そつれなき ［二七六〇］身をしれと松さへ老の浪こえて ［二七六一］むかへは月になみた落けり ［二七六二］老さりし秋はたか夜に成ぬらん 能阿 ［二七六三］つれなき世こそ忘れかちなれ ［二七六四］末遠くたのむを老のうらみにて 心敬 ［二七六五］うちもねられす夜こそなかけれ ［二七六六］身は老ぬはかなや何をおもふらん ［二七六七］世にあふまてと身をかくすひと ［二七六八］老の後つかへん道もやすからて 專順 ［二七六九］つれなきゆゑにぬるゝころも手 ［二七七〇］老ぬれはなほすてられぬ憂身にて 行助 ［二七七一］はかなや人のことの葉の末 ［二七七二］有増はいつのためそと老はてゝ 專順 ［二七七三］いのちまつ間の身をやかくさん ［二七七四］老の後いまはの山に世をすてゝ 宗砌 ［二七七五］いまはのわかれいそかすもかな ［二七七六］ことかたるそのいにしへの老の友 ［二七七七］よきことまたん身とも思はす ［二七七八］老ぬれはなきにしかしの世中に 能阿 ［二七七九］ひとりな佗そ年のくれかた ［二七八〇］ことわりにかさなる老はちからなし 心敬 ［二七八一］やつれ行こそ旅すかたなれ ［二七八二］後の世もやゝちかくなる身の老て 宗砌 ［二七八三］過にしかたそみるこゝちする ［二七八四］あふ人もそれかとたとる身はふりて 專順 ［二七八五］おもかけさへにとほさかる人 ［二七八六］見しらすよむかしなれきや翁さひ ［二七八七］今朝おとろきぬ色かはる山 ［二七八八］いたゝきの雪にかゝみをおほはゝや 賢盛 ［二七八九］はやく過行水そかすめる ［二七九〇］みるもうし鏡の底の老のなみ 智薀 ［二七九一］いまをはおきていのれ後の世 ［二七九二］老はてゝのそみたるとも何かせん 專順 ［二七九三］なみたわするゝ墨そめの袖 ［二七九四］うらみある人をも世をも捨はてゝ 心敬 ［二七九五］まことなき名はそらにこそたて ［二七九六］はてはたゝ人をも身をもしらぬ世に 智薀 ［二七九七］久堅の天津社のふたはしら ［二七九八］ひとの世はたゝ夢のうきはし ［二七九九］淵瀬にかはる水は冷し ［二八〇〇］人の世はこほりをふめる道にして 心敬 ［二八〇一］あられみたるゝ深山路の末 ［二八〇二］うき事も玉ゆらの世をいとひきて 宗砌 ［二八〇三］いくしほみてる思ひとかしる ［二八〇四］くれなゐのふり出ぬへき世にそみて ［二八〇五］九重におも荷を運ふ淀車 ［二八〇六］世にしたかひてめくるあはれさ 專順 ［二八〇七］おもへは山のかけすそみよき ［二八〇八］心にもあらす佗ぬる世をいてゝ ［二八〇九］たのめし末を月もしるらん ［二八一〇］山の端はうらみある世のなかめにて 行助 ［二八一一］僞ののちはまことの道なれや ［二八一二］うき世はなるゝけふの山こえ 專順 ［二八一三］山陰もこゝろにあさく身を捨て ［二八一四］おもへはうき世いかてすみけん 行助 ［二八一五］かゝるところに神そまします ［二八一六］捨ぬへき塵のうき世にましはりて 專順 ［二八一七］うき身ひとりと思ひこそしれ ［二八一八］世をひろくめくみのうちに我もれて ［二八一九］浦山し夜半につとむる翁さひ ［二八二〇］世につかへても身こそしもなれ ［二八二一］かゝらんとてそ身はのかれぬる ［二八二二］みたれたる世にものとけき墨の袖 心敬 ［二八二三］うちなひき瓜つるかる園の竹 ［二八二四］いかゝなり行世々をかも見ん 宗砌 ［二八二五］わたりかたきはかゝるはや川 ［二八二六］人はみなうちてふ里を我か世にて ［二八二七］一かたならぬおもひいつまて ［二八二八］世を宇治の里とはしれと猶すみて 能阿 ［二八二九］かきりうらむる鈴むしの聲 ［二八三〇］思ふ事なるとはきかぬ世の中に 智薀 ［二八三一］限なくしのひすくして何かせん ［二八三二］はやくの事のあたし世の中 能阿 ［二八三三］あるしもしらぬ宿にこそすめ ［二八三四］世の中にむまれあへるはたれならん 心敬 ［二八三五］捨るもかなし捨ぬ身もうし ［二八三六］いつれにかかすまん世中山の奧 行助 ［二八三七］たちかへりては身をそうらむる ［二八三八］山ふかくさてもすむへき世中に 心敬 ［二八三九］寺は餘所なる小初瀬の里 ［二八四〇］後前の世々の中やと只しはし 智薀 ［二八四一］すむてふ事のやすきかの國 ［二八四二］こゝをさるほとをさかひの後世に 宗砌 ［二八四三］おもふとはみぬひとのよそほひ ［二八四四］忘るなよたか後の世もあるものを ［二八四五］いかはかりさてとほくきぬらん ［二八四六］前の世はおほえぬ旅のみちなれや 行助 ［二八四七］いつより人をおもひそむらん ［二八四八］我をさへたれともしらぬ前の世に 宗砌 ［二八四九］かなしやさてもなにむまれけん ［二八五〇］先の世をみれはなみたのぬしもなし 心敬 ［二八五一］うつし難きはいにしへの道 ［二八五二］おとろふる末の世にしも生れきて 專順 ［二八五三］えかたき道もなほやまなはん ［二八五四］末の世の人とておもひくたすなよ ［二八五五］戀しさのつらさは扨もむくへかし ［二八五六］身もいつの世かいにしへの人 宗砌 ［二八五七］うつゝもおなし夢のおもかけ ［二八五八］身もいつかむかし語の世々の友 專順 ［二八五九］老のすかたそ身にもおほゆる ［二八六〇］殘けるむかしの人を稀にみて 宗砌 ［二八六一］軒端の梅はちり過にけり ［二八六二］身をしれは今日をむかしの誰ならん 能阿 ［二八六三］物いはすともこゝろしるらん ［二八六四］うちなきてむかふむかしの空の月 心敬 ［二八六五］世のうきふしに櫻ちる山 ［二八六六］身こそあれおもひすつへき春もなし ［二八六七］つらきこゝろは神もしるらん ［二八六八］なく／＼もかさりをおろす身を佗て ［二八六九］似たるはかれるすかたなりけり ［二八七〇］佗ぬれは衣はかりに身をかへて ［二八七一］うき世の宿をたのむはかなさ ［二八七二］かりの身よ何にこゝろをとゝむらん 行助 ［二八七三］雲一むらはまたそしくるゝ ［二八七四］憂身たゝある空もなく古はてゝ 智薀 ［二八七五］こひにのみなと世をなけくらん ［二八七六］請かたき身をいたつらになしはてゝ 專順 ［二八七七］いかなる夢のわれをとふらん ［二八七八］こしかたも行へもしらぬ身をうけて 心敬 ［二八七九］しらすよ我身または人の身 ［二八八〇］二たひはこのすかたをやうけさらん ［二八八一］見るはさま／＼かはる人の身 ［二八八二］この後はわれいかさまにむまれまし 專順 ［二八八三］無名に人そうとくなりぬる ［二八八四］したしきもしらすや生れかはるらん ［二八八五］あれたる庭の秋のおもかけ ［二八八六］あるもうしまして消なん身の行へ ［二八八七］峯はるかなるいりあひのかね ［二八八八］餘所にきくあはれ我身のはていかに 智薀 ［二八八九］柴の戸あけてなかめやる空 ［二八九〇］いつかさてわか身の末の夕けふり 賢盛 ［二八九一］あはれ消なん跡のかなしさ ［二八九二］身のはてを取かくすへき人もなし 心敬 ［二八九三］武士の軍の庭に子をつれて ［二八九四］なからん跡をたれにとはれん 行助 ［二八九五］別てはいつはためくりあひもせん ［二八九六］なき人おくる野邊の小車 心敬 ［二八九七］さのみに人よなとかつれなき ［二八九八］あたし野のけふりをみても捨ぬ身に ［二八九九］きえん跡をもとはしとやする ［二九〇〇］なけゝともやかて見捨る夕けふり 專順 ［二九〇一］きえのこるをも老はたのます ［二九〇二］先たちしひとり／＼の數そひて 賢盛 ［二九〇三］又よといひし暮そはかなき ［二九〇四］ちるうちに人のさきたつ花を見て 心敬 ［二九〇五］夢もあたなる手まくらの露 ［二九〇六］雲となる名殘かなしき夜の雨 ［二九〇七］ふりぬるあとはとふ人もなし ［二九〇八］忘れえすなけくはちかき別にて ［二九〇九］道ほのかなる草むらのかけ ［二九一〇］古つかもきのふけふかの跡とひて 專順 ［二九一一］したしきそ猶なきをしたへる ［二九一二］うとかりし人は忘るゝ草の原 ［二九一三］おもひかけぬを夢に見えぬる ［二九一四］なき人やわするゝ我をうらむ覽 心敬 ［二九一五］かたみのみつはちりつもりけり ［二九一六］なき人のいほりは殘る山のかけ ［二九一七］かへるならひの旅のかりかね ［二九一八］北に行人はこの世にとゝまらて ［二九一九］きよき名のみそ猶あはれなる ［二九二〇］ぬれ衣はつひになき世にあらはれて ［二九二一］ゆめいくたひそ歸るあきの夜 ［二九二二］いにしへのなき玉まつり年々に 專順 ［二九二三］さたかにいつる山の端の月 ［二九二四］行末のくらきにいるな我こゝろ ［二九二五］いまた入日そ霧にこもれる ［二九二六］西にたにくらき心はかたふかて 智薀 ［二九二七］むかへは月そこゝろをもしる ［二九二八］西をのみねかふ庵の夜半の秋 宗砌 ［二九二九］月と水なかれとゝまるかたもなし ［二九三〇］むなしき空をこゝろとも見よ 智薀 ［二九三一］我くりことそむかしなかりし ［二九三二］後の世をおもひのたまのをゝよわみ 宗砌 ［二九三三］まことの法やしらて過なん ［二九三四］まよへるは空に二の月を見て 心敬 ［二九三五］むなしき夢の春秋のあと ［二九三六］空にみてこゝろの月を忘るなよ ［二九三七］ひさのうへなる琵琶をしらへよ ［二九三八］かくれたる月こそむねのあひたなれ 行助 ［二九三九］我身を雲と見れはまよはす ［二九四〇］月きよきむねの大空霧はれて 宗砌 ［二九四一］くまにもあらぬ人そかしこき ［二九四二］われとみる胸の月の輪さやかにて ［二九四三］うすくやならん袖の移り香 ［二九四四］咲花にそむなよ法のこゝろさし 行助 ［二九四五］ところによりて替る言の葉 ［二九四六］鷲の山鹿のその生の法のみち 智薀 ［二九四七］三とせをまたんかきりとやせん ［二九四八］古里をへたててこもる那智の山 賢盛 ［二九四九］そまてふ山の奧かすかなり ［二九五〇］大ひえや法の灯かけふりて 專順 ［二九五一］むまかあらぬかいなおほせとり ［二九五二］あふ事を人にをしへの法の道 宗砌 ［二九五三］のほるもくるし山崎の寺 ［二九五四］たれかしるかりの城のそのたとへ ［二九五五］みねこす雲のかさなれる空 ［二九五六］我國はとほ山ふしのたひころも ［二九五七］あはれをかけよかつらきの神 ［二九五八］くるしさもさそ山ふしの老の坂 智薀 ［二九五九］君かふる千年のかけにつかへつゝ ［二九六〇］のりの薪をえたるたふとさ 賢盛 ［二九六一］ふりぬる寺をたのむ草の戸 ［二九六二］山里にあかゐの水の末うけて 心敬 ［二九六三］なかるゝ水はめにもたまらす ［二九六四］つみためてあらふしきみの花かたみ 專順 ［二九六五］猶たつねいるおくの山寺 ［二九六六］樒つむ峯には春の花もなし 智薀 ［二九六七］梅か香も袖なる苔にへたたりて ［二九六八］しきみの煙のこるふる寺 賢盛 ［二九六九］あかしの浪の夜る晝の音 ［二九七〇］おこなひにたえぬ六時の鐘なりて 專順 ［二九七一］替り行旅のすかたの哀にて ［二九七二］いつれの六の道にむまれん 心敬 ［二九七三］なれてはなれんこゝろともせす ［二九七四］何事かむつましからん六のみち 宗砌 ［二九七五］〔やかてなにゝかかはり行らん〕 ［二九七六］〔罪人をおもふもかなし六のみち〕 〔心敬〕 ［二九七七］つもりし暮は數もおほえす ［二九七八］つみをけつ入會のかねの聲々に ［二九七九］つらきかたにそむまれかはれる ［二九八〇］つみあるはをんなの身をやうけぬ覽 ［二九八一］君か御法はかろきことなし ［二九八二］百敷やいのるよひのま出入いりて 能阿 ［二九八三］世を祈る其おこなひの絶もせて ［二九八四］夜居の御法の聲そふけゆく 智薀 ［二九八五］そのかみよりののりのあらそひ ［二九八六］君か代を絶すそ祈る四の寺 能阿 ［二九八七］ときをしらする入あひの鐘 ［二九八八］夕しほのみつのはまへの難波寺 行助 ［二九八九］鐘をかきりと日こそいりぬれ ［二九九〇］遠山のゆふへの雲に寺見えて 宗砌 ［二九九一］夏くれはふかき清水を又汲て ［二九九二］岩ふみならしこもる山寺 能阿 ［二九九三］まよはぬ法のともし火もかな ［二九九四］狐なく道の末野に寺見えて 宗砌 ［二九九五］山かけたとる嵯峨の古道 ［二九九六］人かへるゆふへの寺にかねなりて ［二九九七］我くるかみの山路ゆく人 ［二九九八］尋てそさまをもかへん嶺の寺 心敬 ［二九九九］越ぬる山やはてとなるらん ［三〇〇〇］人のわさ過れはいつる峯の寺 ［三〇〇一］あらへはおつるはなさらの露 ［三〇〇二］鐘のなるゆふ山寺の雨の日に 宗砌 ［三〇〇三］峯のあらしは吹かふかぬか ［三〇〇四］貝鐘もおと絶々に寺ふりて ［三〇〇五］八十あまりの木々のいろ／＼ ［三〇〇六］かれにけり佛さりにし其はやし 智薀 ［三〇〇七］身はうき雲となほやまよはん ［三〇〇八］佛さへむなし煙となりし世に 宗砌 ［三〇〇九］曉のこゝろにかよふそのむかし ［三〇一〇］佛ふたつの世の中そこれ 賢盛 ［三〇一一］門さすとしも見えぬ古寺 ［三〇一二］老のくる道にむかへよかの佛 能阿 ［三〇一三］おもかけのみはいかゝたのまん ［三〇一四］繪にかゝぬまことを見はやかの佛 行助 ［三〇一五］御祓にいのるこゝろはつかし ［三〇一六］つくれるを佛とみるはおろかにて 宗砌 ［三〇一七］たかともし火そのこる古寺 ［三〇一八］遠き世の佛のかけを今も見て 智薀 ［三〇一九］こゝろひとつそわくかたもなき ［三〇二〇］となふれは我身さなから佛にて 宗砌 ［三〇二一］人なとわれをくたしはつ覽 ［三〇二二］佛ともならはなるへき身を持て ［三〇二三］勅にはたれかおそれさるへき ［三〇二四］後の世のつみも佛のをしへにて ［三〇二五］はつせにますはよきの神かき ［三〇二六］迷ひてや我世をあしく祈るらん ［三〇二七］たのみをなかくかくるくるかみ ［三〇二八］おもふ事千すちの御注連引そへて ［三〇二九］とははやさらは道のつまむき ［三〇三〇］これそ此うらのまさしきつし社 專順 ［三〇三一］木末よりちる蔦のした道 ［三〇三二］朽のこるいかきさひしきゆふかつら 智薀 ［三〇三三］たむけのこゝろ神やしるらん ［三〇三四］花を風御戸の錦に吹かけて ［三〇三五］竹の葉の緑にうつる小忌衣 ［三〇三六］浦風さひぬすみよしの宮 賢盛 ［三〇三七］社そならふ那智の神倉 ［三〇三八］又つくる新宮ところあふき見よ ［三〇三九］ふむあとみゆる霜のふるみち ［三〇四〇］しらかなる神の宮人くつはきて 宗砌 ［三〇四一］日の入かたは見るもたふとし ［三〇四二］我影をとゝめて神のますかゝみ 行助 ［三〇四三］かけうつるこそかゝみなりけれ ［三〇四四］まことには神やかたちもなかるらん 心敬 ［三〇四五］たれ春の日に井手の中道 ［三〇四六］けふそたつ春日まつりのそのつかひ 專順 ［三〇四七］時もたかへす春のとふやと ［三〇四八］春日野やまつりの使うちむれて 能阿 ［三〇四九］又わかれ路にならさかの春 ［三〇五〇］くたりきぬ春日まつりのみやこ人 宗砌 ［三〇五一］袖ゆきすりににほふ藤か枝 ［三〇五二］男山春のまつりにけふこえて 賢盛 ［三〇五三］御幸にけふはあへるうれしさ ［三〇五四］山路よりみれは祭を志賀の濱 宗砌 ［三〇五五］松浦の山そ海をかけたる ［三〇五六］白妙のかゝみの宮のゆふたすき ［三〇五七］いけるものみな心なからし ［三〇五八］神は世にひかりをはなつ八幡山 專順 ［三〇五九］明日まての命もしらす中の秋 ［三〇六〇］うろくつはなて神まつる時 行助 ［三〇六一］手にてをそくむ神をかむ人 ［三〇六二］まつりせし庭の今夜はすまひにて 宗砌 ［三〇六三］さてそたむくる大和言の葉 ［三〇六四］吾國の人をや神はまもるらん ［三〇六五］世はくたるとも大和言の葉 ［三〇六六］此國のあるしとあふけ天津神 智薀 ［三〇六七］ふりぬ身のひたひにかゝるつくもかみ ［三〇六八］うひかうふりにいはふ百年 專順 ［三〇六九］かすさたまれる歌の言の葉 ［三〇七〇］百敷やもゝのつかさのくつかふり 宗砌 ［三〇七一］もれぬる袖の色そくるしき ［三〇七二］數々に人のこえゆくくらゐ山 賢盛 ［三〇七三］わきて先西なる山やもみつらん ［三〇七四］同し木末もたかき大内 ［三〇七五］又ねのまくら君おもひやれ ［三〇七六］かへり見る我身古屋の宿直人 宗砌 ［三〇七七］こゝろかなはゝ猶やたのまん ［三〇七八］君はたゝおろかなるをもあはれみて 賢盛 ［三〇七九］三度みかきし玉はから國 ［三〇八〇］佗つゝもあれはかしこき代に逢て 智薀 ［三〇八一］いかにいひてか人をなひけん ［三〇八二］亂たる國ををさむるはかりこと 專順 ［三〇八三］身ををしまぬもたゝ人の爲 ［三〇八四］國やすくなるは軍のちからにて ［三〇八五］つゝむとすれと名はしられけり ［三〇八六］武士の此時弓をふくろにて 賢盛 ［三〇八七］手向する君をや神も守る覽 ［三〇八八］道あるときにあふ坂のやま 宗砌 ［三〇八九］越ん山邊の風しつかなれ ［三〇九〇］末遠き君かよはひの千代の坂 ［三〇九一］千ひろなれとそいはふ玉の緒 ［三〇九二］君か代の數こそ濱のまさこ山 能阿 ［三〇九三］眞砂は數もいかゝとるへき ［三〇九四］我君の代はなか濱のつくしかた 宗砌 ［三〇九五］花さく時をたれかみさらん ［三〇九六］君か代の春こそ松をためしなれ 賢盛 竹林抄卷第十 發句 春立ける日 ［三〇九七］花の春たてるところや吉野山 法眼專順 正月五日北野の會所の百韻に ［三〇九八］春きぬといへは花なることはかな 宗砌法師 ［三〇九九］春霞ゆたかにおほへ天津そて 能阿法師 霞を ［三一〇〇］かさし折袖かひはらのはるかすみ 權大僧都心敬 ［三一〇一］世は春とかすめはおもふ花もなし ［三一〇二］朝霞いろつく雨の木末かな 平賢盛 ［三一〇三］朝かすみめにたつ春の木末かな 智薀法師 ［三一〇四］遠近にかすむ一木のこすゑかな 專順 ［三一〇五］種遠き松はかすみのふた葉哉 心敬 世のさわかしきころおもふ事や侍りけん ［三一〇六］老のなみこほりを出る春もかな 春の雪を ［三一〇七］春のこゑきえて雪ふるあらし哉 專順 ［三一〇八］遠山のまゆすみ青き雪間かな 賢盛 ［三一〇九］水青し消ていくかの春のゆき 心敬 ［三一一〇］松の葉は霞やおもき雪もなし ［三一一一］あさみどり空さへ春の雪間かな 法印行助 ［三一一二］ちるを見て花おそけなる雪もなし 心敬 ［三一一三］ちるを見よ庭は露けき春の雪 正月五日北野會所の連歌に ［三一一四］いく春も神そやとりき梅の花 能阿 堀川のわたりにしる人の亭にてはへりし會に ［三一一五］影移るほしか河邊の梅の花 賢盛 梅を ［三一一六］風のまも梅のふき來るにほひ哉 ［三一一七］梅か香にふかすは去年の嵐かな 專順 ［三一一八］梅いつくにほひ空なるあさかすみ ［三一一九］袖にふけたか梅か香そ春の風 ［三一二〇］折にあひて梅さく柴のかきほかな 能阿 東山の坊にて正月十日比侍りし會に ［三一二一］梅か香をとふ人なれやこけの庭 心敬 會所の奉行承し翌年宿所の會に ［三一二二］もとつ香ににほへよもきか宿の梅 宗砌 題しらす ［三一二三］梅はわか花にかくるゝ老木かな ［三一二四］花とほしにほひに霞む軒の梅 心敬 ［三一二五］梅の花たかぬ衣なきにほひかな ［三一二六］木々の香や春のあはする梅の花 專順 ［三一二七］水たまり梅ちる庭のなかめかな 宗砌 あつまへ下りける人の馬のはなむけし侍しときの會に ［三一二八］春風にゆく人したふ柳かな ある山さとにて ［三一二九］こきませて來るにまゆある柳かな 春の草を ［三一三〇］露またてなひく若葉の千草かな 心敬 題しらす ［三一三一］若草にましる二葉の小松かな 智薀 ［三一三二］むらさきのちりをすゑのゝ蕨かな ［三一三三］風ふかぬ松は春にやなひくらん 行助 春の月を ［三一三四］月かすみ追風よはのかつらかな 心敬 待花の心を ［三一三五］またるとてさかはそおそき春のはな 專順 ［三一三六］花さけといはぬはかりそ雨の聲 ［三一三七］よしやまてさけは程へぬ春の花 ［三一三八］吹つくせ花さかぬまの春のかせ 能阿 花の發句に ［三一三九］咲けりと花のものいふにほひ哉 賢盛 ［三一四〇］待えたるたかはつ花ぞ山さくら 宗砌 ［三一四一］花やさくとほ山人のつてもかな 專順 ［三一四二］遠山の雪に花さく宮古かな 行助 ［三一四三］花に來てをのゝえくたす山もかな 賢盛 ［三一四四］朝かすみ風にかくすや花もなし 專順 ［三一四五］花そ雲かけても吹な天津風 ［三一四六］花鳥もときなるかなや櫻かり 宗砌 ［三一四七］さす花やかめのうへなる山櫻 太神宮に參詣の時千句連歌侍し其第一に ［三一四八］日の御影花ににほへるあした哉 心敬 春の發句のうちに ［三一四九］いとみたれ花ほころふる春日かな ［三一五〇］霞む日の花よりいつる山もかな 專順 ［三一五一］日そをしき花はゆふへの色もなし 宗砌 ［三一五二］山櫻まてや宮古の花さかり 專順 遠き國よりのほりける人京にて千句連歌し侍し時 ［三一五三］花盛人はたひなる都かな 能阿 花を ［三一五四］山櫻とほからぬ花のみやこかな ［三一五五］花一木うゑぬ宮古の宿もなし 智薀 伊勢の國より人の所望し侍しに ［三一五六］櫻さく山さへ磯のみるめかな ［三一五七］櫻さく遠山もりや宮古人 宗砌 題しらす ［三一五八］老木まてなれこし花の山路かな 能阿 ［三一五九］花はたゝこゝろの老のかさしかな 心敬 ［三一六〇］櫻色に世はうち霞むにほひ哉 ［三一六一］花さかりおもへは似たる雲もなし 專順 ［三一六二］時雨にも見さかりし花の千人かな 心敬 ［三一六三］花に鳥音をさへおれる錦かな 行助 ［三一六四］飛ふ鳥をうらやむ花の千里かな 專順 ［三一六五］鳥やしるいつくの雲か山さくら ［三一六六］雲鳥のかへるはあやな花の春 智薀 ［三一六七］月夜よしよしや花こそ春の雲 行助 ［三一六八］花に月こゝろつくしの木の間かな 宗砌 ［三一六九］花にそへおほる月夜の今朝の雲 ［三一七〇］月やまつ夕暮とほき花のかけ 心敬 ［三一七一］いつれ宿さくらかもとのゆふ月夜 能阿 ［三一七二］月に見ぬおほろは花のにほひかな 心敬 ［三一七三］ゆく嵐花のこなたに宿もかな 專順 ［三一七四］春はみな花まちをしむ日數かな ［三一七五］雨に今朝花の香ならぬ水もなし ［三一七六］雲や花にほひをそゝく春の雨 智薀 ［三一七七］若草に花の露そふ木陰かな 行助 ［三一七八］きのふ見し花か鳥なく朝かすみ 心敬 ［三一七九］散る花に明日はうらみん風もなし ［三一八〇］雲と見し高ねにかへる花もかな 智薀 吉野の花見侍し時かの山寺にてはへりし會に ［三一八一］花に來て雲にこもりの深山かな 能阿 春の發句の中に ［三一八二］外にちる花まちえたり山さくら 專順 ［三一八三］花に春ゆくか歸るかおそ櫻 行助 ［三一八四］木をきれは花こそとふさ春の風 專順 醍醐寂靜谷といふ所の花見侍りしとき ［三一八五］ちる花の音きく程の深山かな 心敬 栂尾にて細川京兆すゝめられし一座に ［三一八六］ちる花の雪さへさむきみ山かな ある山家にて侍し會に ［三一八七］花落て小笹露けき山路かな 大原野の花見侍し次にかのわたりにて會侍しに ［三一八八］山櫻ちるををしほのかひもなし 專順 落花を ［三一八九］さけはちることわりしらぬ花もかな ［三一九〇］人はちり花は風ふくゆふへかな 心敬 題しらす ［三一九一］花にみぬゆふ暮ふかき青葉かな ［三一九二］雨しらぬかすみの軒の雫かな 專順 藤を ［三一九三］なみに見ん鴨の羽色の松の藤 ［三一九四］紫にさすやはひえの藤のはな 宗砌 ［三一九五］ねはみねとむらさきしるし藤の花 專順 ［三一九六］藤さけはをられぬなみの花もなし 行助 暮春のこゝろを ［三一九七］花そなきかさして春やかへる覽 心敬 宗祇草庵にて千句侍しに同春の心を ［三一九八］花落て鳥なく春のわかれかな 賢盛 三月盡に ［三一九九］ちらてけふ三月をしたふ花もかな 宗砌 卯月の初のころ侍し會に新樹を ［三二〇〇］花殘り若葉いろこき木末かな おなしこゝろを ［三二〇一］若葉よりまた花おとす露もかな 心敬 ［三二〇二］しける木ははつ山あゐの染葉かな 賢盛 ［三二〇三］花の枝もかくなるものか夏木立 智薀 ［三二〇四］夏と秋いかて若葉のうす紅葉 專順 ［三二〇五］秋はまたとほ山そむる若葉かな 心敬 ［三二〇六］雨もまたこゑなき桐の若葉かな 會所の奉行し時はしめて社頭の會に ［三二〇七］しけりきぬ神そうゑ木の御代の陰 能阿 題しらす ［三二〇八］茂る木は葉もりの神の舍りかな 宗砌 ［三二〇九］しけるまて秋の葉くちぬ深山かな 心敬 ［三二一〇］峰高みしけるかうへの木末かな 能阿 あつまに下りし時日光山といふ寺に上りて會侍しに卯花を ［三二一一］卯花にとほき高ねや去年の雪 心敬 おなしこゝろを ［三二一二］卯花の月にかたふく籬かな 智薀 ［三二一三］をりてほすあさてか露の花うつき 宗砌 卯月はかりに千句連歌侍しとき ［三二一四］花も名になのるや卯月郭公 專順 北畠大納言于時宰相長谷寺にて餘花十首を題にて侍し千句に ［三二一五］郭公花もまちけるみやまかな 時鳥を ［三二一六］世にさらはきかぬ鳥なれほとゝきす 心敬 ［三二一七］ねたしとやまたすはんかん郭公 專順 長谷寺より所望の發句に ［三二一八］はつせ山ゆふこゑもらせほとゝきす 行助 世中わひ侍しころ我坊にて會侍りしに ［三二一九］山にすむこゝろをつけよほとゝきす 夏の發句の中に ［三二二〇］一聲にみぬ山ふかし郭公 心敬 ［三二二一］郭公たかねになのる山路かな 宗砌 ［三二二二］時鳥うらめつらしき舟路かな 行助 ［三二二三］杜宇もゝちの鳥はこゑもなし 心敬 ［三二二四］杉むらに聲のあやおれほとゝきす 獨吟の百韻に夏の月を ［三二二五］月ほそしかつらや茂りかくすらん 專順 おなし題にて ［三二二六］あけやすし空おほれする月もかな 五月六日侍し會に ［三二二七］今朝かゝるあやめや軒の一夜つま 宗砌 五月雨を ［三二二八］なか雨のあしのいとなき五月かな ［三二二九］夏引のいとくりかへすなかめかな 行助 ［三二三〇］春雨にふるを五月のはれ間かな 心敬 ［三二三一］五月雨のあめこまかなるはれ間かな 賢盛 ［三二三二］紅葉せは五月そさかり木々のあめ 專順 ［三二三三］雨あをし五月の雲のむら柏 心敬 千句の連歌中に人に替りてたち花を ［三二三四］立花にはらひし程の雪もかな 宗祇草庵をむすひてはしめて會侍りし時 ［三二三五］しけれ猶代々の言葉の園の竹 賢盛 題しらす ［三二三六］口なしの花はこゝろのある世かな 行助 ［三二三七］風に露きえぬ草葉の螢かな 專順 ［三二三八］小松おひなてしこさける岩ほかな 智薀 ［三二三九］夕立はたき殿ならぬ宿もなし 心敬 夏の發句の中に ［三二四〇］雨すゝしふる日はいかに水のこゑ 專順 ［三二四一］夏をせき水をたのしむ栖かな 賢盛 二條關白家にてつかうまつりける ［三二四二］夜もくめ月はいつみの夕凉み 專順 題しらす ［三二四三］夏の日は草葉をよるの露もなし 心敬 納凉のこゝろを ［三二四四］露もひぬ槇の葉涼し朝曇り ［三二四五］庭涼し夜のまの露の朝しめり 專順 雲林院近きわたりにて同し心を ［三二四六］雨に今日涼しき雲のはやし哉 智薀 おなしこゝろを ［三二四七］かけ涼したれもこゝろやひとつ松 行助 ［三二四八］涼しさを夏は花なる木かけかな 宗砌 ［三二四九］秋をひけ袖もなつその朝すゝみ 秋立ける日 ［三二五〇］露なからちるは風なき一葉かな 行助 會所奉行承しその秋私家にて侍し連歌に ［三二五一］塵をつき風をつたふる一葉かな 宗砌 七夕のこゝろを ［三二五二］いのりきや七日にほしのあま衣 心敏 ［三二五三］石川やふむ跡遠きあふせかな 賢盛 ［三二五四］秋風をうらみぬ星のちきりかな 行助 ［三二五五］星もけふ二あゐをかすころもかな 專順 七月十日のころ侍し會に ［三二五六］日くらしの聲に月まつ朝かな 荻を ［三二五七］松風やしたに秋ふく荻のこゑ 伊勢の二見のわたりにて同し心を ［三二五八］はま荻の風やなかはゝ松の聲 行助 又同しこゝろを ［三二五九］都にもあらし吹けり荻のこゑ 專順 題しらす ［三二六〇］言の葉におく露ちらせ秋のせみ 賢盛 ［三二六一］言の葉にさくやむくさの秋の花 宗砌 萩を ［三二六二］露なからをれはをられぬ小萩かな ［三二六三］遠山はをしかなくらし萩か花 心敬 雲林院ちかき所にて八月はかりに ［三二六四］秋の野は千草の花の宮古かな 宗砌 北野の會所の連歌に草花を ［三二六五］河風の吹あけににほふ花野かな 能阿 おなしこゝろを ［三二六六］名もしらぬ小草花さく河邊かな 智薀 朝貌を ［三二六七］むかふ日はうき朝貌の鏡かな 宗砌 われもかうなと植たる庭を人の見せし時侍し會に ［三二六八］さそひ來てわれもかうはし秋の風 賢盛 露を ［三二六九］朝露は野を花そめの時雨かな 心敬 東へ下り侍りし時海つらちかきやとりにて ［三二七〇］朝しほはひさき風ふくはまへかな 題しらす ［三二七一］柳ちりかりかねさむき河邊かな ［三二七二］梅か枝をわきて秋なる木の葉かな 賢盛 ［三二七三］櫻色にうつろふ春の青葉かな 心敬 ［三二七四］うら葉ふく秋風しろき木末かな 能阿 ［三二七五］はし紅葉またうす霧の立朶かな 專順 ［三二七六］繪をうつす秋の草木の千枝かな 月を ［三二七七］先出て月にまたるゝゆふへかな 心敬 ［三二七八］見る人を色なる月のひかりかな ［三二七九］曇る夜は月にみゆへきこゝろ哉 ［三二八〇］くらからぬ月のかつらの木陰かな 宗砌 八月十五夜に ［三二八一］月夜よし代々の最中の秋の空 專順 ［三二八二］四方にちるひかりや月の秋の花 賢盛 ［三二八三］名や光今夜はかりの月もなし 宗砌 ［三二八四］月やあらぬ似たる時なき今夜かな ［三二八五］なかめつゝ月にわするゝ今夜かな 心敬 ［三二八六］月にそむ人は今夜の空もなし ［三二八七］名をえたることわりしるき月夜かな 能阿 月を ［三二八八］月は今朝とほ山とりのかゝみかな 智薀 東にあまた年を送りしころ月を見て ［三二八九］月にこひ月にわするゝ宮古かな 心敬 題しらす ［三二九〇］染のこせ月のかつらの初しくれ 宗砌 九月十三夜のこゝろを ［三二九一］秋の葉はおちて花なる月夜かな 行助 ［三二九二］月は猶てりそふほしの二夜かな 賢盛 題しらす ［三二九三］くらからぬ錦や月の下紅葉 專順 白河の關見侍けるに修理大夫入道のもとにて ［三二九四］關もせき木すゑも秋の木末かな 心敬 同し所より立歸りける時人のはなむけし侍し會に ［三二九五］秋風にかへらは花の宮古かな 題しらす ［三二九六］山ふかし眞木たつ庭の秋の色 霧を ［三二九七］下草と見るは霧まの木すゑかな 專順 ［三二九八］瀧なかは霧より落て山もなし 心敬 菊を ［三二九九］きくに今朝雲井の鴈のこゑもかな ［三三〇〇］庭にくむ水や菊さく谷の露 專順 ［三三〇一］移ふはきくさくころの草木かな 智薀 ［三三〇二］仙人のいのちのほしか秋のきく 行助 ［三三〇三］秋の菊千代の坂こす山路かな 宗砌 秋の發句に ［三三〇四］鳥の音も色なる秋の山路かな 心敬 ［三三〇五］色そめぬ雨そことわり松の風 專順 ［三三〇六］織女の手にも正木のにしき哉 行助 菊紅葉月此三を題にて千句侍し第十番に ［三三〇七］きく紅葉月をいつれの夕へかな 能阿 もみちを ［三三〇八］峯高み空ももみちの夕日かな 專順 ［三三〇九］たか袖そ紅葉こきいるゝ峯の雲 ［三三一〇］色ほかにいつくの山かはつ時雨 智薀 ［三三一一］染よ猶うすくれなゐのはつ時雨 賢盛 ［三三一二］薄くこきもみちやうつのむら時雨 專順 ［三三一三］時雨こはそめん色なきもみちかな ［三三一四］［むらさきと見るはかきこき紅葉かな］ ［心敬］ ［三三一五］錦おる音か紅葉のはつしくれ 行助 題しらす ［三三一六］朝露そ木葉になさぬ小夜時雨 心敬 聖廟法樂の發句とて人の所望し侍しに ［三三一七］錦織る木末や秋の手向山 賢盛 秋の發句に ［三三一八］秋のぬく錦は木々の落葉かな 能阿 ［三三一九］瀧浪くれなゐ落て秋もなし 智薀 ［三三二〇］弓はりの槻の葉落て秋もなし ［三三二一］長月や山とりの尾のはつ時雨 九月に雪のふり侍しときの發句に ［三三二二］きかさりき秋に宮古の雪の山 能阿 暮秋のこゝを ［三三二三］秋のゆく道しはうつめ下もみち 宗砌 東に下り侍し次の年初冬の頃時雨を ［三三二四］めくる間をおもへは去年の時雨哉 心敬 おなし心を ［三三二五］山を越え宮古をめくるしくれかな 宗砌 ［三三二六］河音は山もとめくるしくれかな 行助 ［三三二七］雲は猶さためある世の時雨かな 心敬 ［三三二八］きく程は月をわするゝ時雨かな 近江の小野といへる所にて會侍しに ［三三二九］伊吹山しくるゝ雪の麓かな 專順 題しらす ［三三三〇］ちる音を時雨にかへすもみちかな 宗砌 ［三三三一］松風はちらぬ木の葉の時雨かな 專順 ［三三三二］雨木葉ふりみふらすみ時雨けり ［三三三三］音をかる水の木葉の時雨かな ［三三三四］鴨の羽はつれなき池の紅葉かな 智薀 ［三三三五］ちり行はあらしのかさす紅葉哉 心敬 ［三三三六］山風によとなき瀧の落葉かな 智薀 ［三三三七］紅葉より後は雪けのしくれかな 宗砌 ［三三三八］すゝきちり紅葉は朽る岩ねかな 心敬 ［三三三九］枝もかなあらしの木葉霜の花 宗砌 ［三三四〇］月に今朝ちるはかつらの下葉哉 ［三三四一］神無月木のめ春しる落葉かな 智薀 ［三三四二］神無月山里ならぬ宿もなし 心敬 ［三三四三］神無月むへもさひたる宮居かな 宗砌 庭に富士松うゑたる所に侍し會に ［三三四四］時しらぬ山松ふかし冬の庭 專順 題しらす ［三三四五］松の葉に冬野の露はのこりけり 心敬 ［三三四六］雨さむみしつくを木々のたるひ哉 賢盛 ［三三四七］露こほり河音さむき茅原かな 專順 ［三三四八］吹むすふ川風しろきこほりかな 賢盛 ［三三四九］雨に色雪にこゑあるみそれかな 行助 ［三三五〇］庭にきえ高ねにつもるみそれ哉 賢盛 雪の發句のうちに ［三三五一］雪もしれ松うゑおける冬の庭 專順 ［三三五二］山の端にふるは都の雪けかな 行助 ［三三五三］山や雪しらぬ鳥なく宮古かな 心敬 ［三三五四］遠山は雪ふる雲のはれまかな 專順 ［三三五五］遠山をうつみあらはす深雪かな ［三三五六］雪うすし荻にやのこる秋のかせ 心敬 ［三三五七］あしつゝのうす雪氷る汀かな ［三三五八］つきてふれまた薄雪の花すゝき 賢盛 ［三三五九］雪うすし岡邊の竹の夕つくひ 心敬 ［三三六〇］雪の花北は先さく片枝かな 宗砌 ［三三六一］あは雪の花の千種か小松はら ［三三六二］染かねし時雨やなれる松の雪 心敬 ［三三六三］紅葉せて花は咲けりまつの雪 賢盛 ［三三六四］紅葉せぬ秋もうらみし雪の松 宗砌 ［三三六五］雪の松花の老木となりにけり 行助 ［三三六六］雪ふれは山里ひたる都かな 心敬 ［三三六七］雪遠し山本柏峯のまつ ［三三六八］たか軒そ遠山もとの雪の松 宗砌 ［三三六九］風おろす山松あをし雪の庭 心敬 ［三三七〇］秋も猶あさきは雪のゆふへ哉 ［三三七一］うす墨に繪かける雪のゆふへ哉 專順 ［三三七二］雪はれてかゝみをかけぬ山もなし 心敬 ［三三七三］月雪のいろわかれ行朝かな 智薀 つくしへ下り侍し時安樂寺にて ［三三七四］跡ふりぬ空にあふきし峯の雪 能阿 泉涌寺にて侍し會に ［三三七五］雪白く水わく谷の岩ねかな 冬の發句のうちに ［三三七六］雪をれぬ木はみな風のちからかな 專順 高松太神宮にて ［三三七七］榊葉にさくや八度の霜の花 宗砌 早梅を ［三三七八］冬さくや一重こゝろの梅の花 專順 ［三三七九］こぬ春をこてふに似たり梅の花 ［三三八〇］梅咲て花にまつへき春もなし 賢盛 ［三三八一］香こそ梅としくれ竹の雪の窓 能阿 歳暮のこゝろを ［三三八二］白雪のひかりに暮ぬ年もかな 行助</field>
   </doc>
</add>